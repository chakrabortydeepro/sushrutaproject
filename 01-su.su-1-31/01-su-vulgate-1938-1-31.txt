<TEI xmlns="http://www.tei-c.org/ns/1.0">
  <?xml-model href="http://www.tei-c.org/release/xml/tei/custom/schema/relaxng/tei_allPlus.rng" type="application/xml"
	schematypens="http://purl.oclc.org/dsdl/schematron"?>
  <teiHeader>
    <fileDesc>
      <titleStmt>
        <title>Printed edition: Ācārya 1938: Sūtrasthāna 1-31</title>
      </titleStmt>

      <publicationStmt>
        <authority>SARIT: Search and Retrieval of Indic Texts</authority>
        <idno>2025-07-17</idno>
        <availability status="restricted">
          <p>Copyright Notice</p>
          <p>Public Domain</p>
          <p>
            <ref target="http://creativecommons.org/licenses/by-sa/3.0/"
              type="licence">Distributed by <ref
                target="http://sarit.indology.info" type="url">SARIT</ref>
              under a Creative Commons Attribution-ShareAlike 3.0 Unported
              License. </ref>
          </p>
          <p>Under this licence, you are free<list>
              <item>to Share — to copy, distribute and transmit the
                work</item>
              <item>to Remix — to adapt the work </item>
            </list></p>
          <p>Under the following conditions:</p>
          <p>
            <list>
              <item>Attribution — You must attribute the work in the manner
                specified by the author or licensor (but not in any way
                that suggests that they endorse you or your use of the
                work)|</item>
              <item>Share Alike — If you alter, transform, or build upon
                this work, you may distribute the resulting work only
                under the same or similar license to this one|</item>
            </list>
          </p>
          <p>More information and fuller details of this license are given on
            the Creative Commons website|</p>
          <p>SARIT assumes no responsibility for unauthorised use that infringes
            the rights of any copyright owners, known or unknown|</p>
        </availability>
        <date>2025</date>

      </publicationStmt>
      <notesStmt>
        <note type="footnote">Suśrutasaṃhitā (without commentaries) transcribed
          from Y. T. Ācārya's 1938 Bombay edition|</note>
      </notesStmt>

      <sourceDesc>


        <bibl>
          <title>Suśrutasamhitā of Suśruta with the Nibandhasaṅgraha Commentary
            of Śrī Ḍalhanāchārya and the Nyāyacandrikā Pañjikā of Śrī
            Gayadāsāchārya on Nidānasthāna, edited from the begining to the
            9th ādhyāya of Cikitsāsthāna by Vaidya Jādavji Trikamji Āchārya
            and the rest by Nārāyaṇ Rām Āchārya</title>
          <editor role="sections:1.1-4.9">Yādavaśarman Trivikramātmaja
            Ācāryā</editor>
          <editor role="sections:4.10-6.66">Nārāyaṇ Rām Āchārya</editor>
          <publisher>Nirṇaya Sāgar Press</publisher>
          <pubPlace>Bombay</pubPlace>
          <date>1938</date>
          <edition>Revised third edition</edition>
          <edition>Reprint edition Varanasi/Delhi: Chaukhambha Orientalia,
            1992|</edition>
          <note>This SARIT edition omits the commentarial material from this
            edition|</note>
        </bibl>

        <msDesc xml:id="Sanskrit" xml:lang="en">
          <msIdentifier>
            <idno type="siglum">A1938</idno>
          </msIdentifier>
        </msDesc>
      </sourceDesc>

    </fileDesc>
    <revisionDesc>
      <change who="Tyler Neil" when="2025-07-16">Provided initial raw text
        file|</change>
      <change who="Dominik Wujastyk" when="2025-07-17">Added initial TEI/XML
        encoding|</change>

    </revisionDesc>
  </teiHeader>

  <text xml:lang="sa-Latn">

    <body>
      <div n="1" type="sthāna">

        <div n="1" type="adhyāya">

          <l xml:id="SS.1.1.1"> athāto vedotpattimadhyāyaṃ vyākhyāsyāmaḥ ||1|| </l>
          <l xml:id="SS.1.1.2"> yathovāca bhagavān dhanvantariḥ ||2|| </l>
          <l xml:id="SS.1.1.3"> atha khalu
            bhagavantamamaravaramṛṣigaṇaparivṛtamāśramasthaṃ kāśirājaṃ
            divodāsaṃ
            dhanvantarimaupadhenavavaitaraṇaurabhrapauṣkalāvatakaravīrya(ra)gopurarakṣitasuśrutaprabhṛtaya
            ūcuḥ ||3|| </l>
          <l xml:id="SS.1.1.4"> bhagavan!
            śārīramānasāgantubhir vyādhibhir vividhavedanābhighātopadrutān
            sanāthānapyanāthavadviceṣṭamānān vikrośataś ca mānavānabhisamīkṣya
            manasi naḥ pīḍā bhavati, teṣāṃ sukhaiṣiṇāṃ
            rogopaśamārthamātmanaś ca prāṇayātrārthaṃ prajāhitahetorāyurvedaṃ
            śrotumicchāma ihopadiśyamānam, atrāyattamaihikamāmuṣmikaṃ ca
            śreyaḥ; tadbhagavantam upapannāḥ smaḥ śiṣyatveneti ||4|| </l>
          <l xml:id="SS.1.1.5"> tānuvāca bhagavān- svāgataṃ vaḥ; sarva
            evāmīmāṃsyā adhyāpyāś ca bhavanto vatsāḥ ||5|| </l>
          <l xml:id="SS.1.1.6"> iha khalvāyurvedaṃ
            nāmopāṅgamatharvavedasyānutpādyaiva prajāḥ
            ślokaśatasahasramadhyāyasahasraṃ ca kṛtavān svayambhūḥ,
            tato 'lpāyuṣṭvamalpamedhastvaṃ cālokya narāṇāṃ bhūyo 'ṣṭadhā
            praṇītavān ||6|| </l>
          <l xml:id="SS.1.1.7"> tad yathā- śalyaṃ, śālākyaṃ, kāyacikitsā,
            bhūtavidyā, kaumārabhṛtyam, agadatantraṃ, rasāyanatantraṃ,
            vājīkaraṇatantram iti ||7|| </l>
          <l xml:id="SS.1.1.8.1"> athāsya pratyaṅgalakṣaṇasamāsaḥ |8| </l>
          <l xml:id="SS.1.1.8.1a"> tatra, śalyaṃ nāma
            vividhatṛṇakāṣṭhapāṣāṇapāṃśulohaloṣṭāsthibālanakhapūyāsrāvaduṣṭavraṇāntargarbhaśalyoddharaṇārthaṃ
            , yantraśastrakṣārāgnipraṇidhānavraṇaviniścayārthaṃ ca (1) |8|</l>
          <l xml:id="SS.1.1.8.2"> śālākyaṃ nāmordhvajatrugatānāṃ
            śravaṇanayanavadanaghrāṇādisaṃśritānāṃ vyādhīnām upaśamanārtham (2)
            |8| </l>
          <l xml:id="SS.1.1.8.3">kāyacikitsā nāma sarvāṅgasaṃśritānāṃ vyādhīnāṃ
            jvararaktapittaśoṣonmādāpasmārakuṣṭhamehātisārādīnām upaśamanārtham
            (3) |8| </l>
          <l xml:id="SS.1.1.8.4">bhūtavidyā nāma
            devāsuragandharvayakṣarakṣaḥpitṛpiśācanāgagrahādyupasṛṣṭacetasāṃ
            śāntikarmabaliharaṇādigrahopaśamanārtham (4) |8|</l>
          <l xml:id="SS.1.1.8.5"> kaumārabhṛtyaṃ nāma
            kumārabharaṇadhātrīkṣīradoṣasaṃśodhanārthaṃ
            duṣṭastanyagrahasamutthānāṃ ca vyādhīnām upaśamanārtham (5) |8|</l>
          <l xml:id="SS.1.1.8.6"> agadatantraṃ nāma
            sarpakīṭalūtāmūṣakādidaṣṭaviṣavyañjanārthaṃ
            vividhaviṣasaṃyogopaśamanārthaṃ ca (6) |8|</l>
          <l xml:id="SS.1.1.8.7"> rasāyanatantraṃ nāma
            vayaḥsthāpanamāyurmedhābalakaraṃ rogāpaharaṇasamarthaṃ ca (7) |8| </l>
          <l xml:id="SS.1.1.8.8"> vājīkaraṇatantraṃ
            nāmālpaduṣṭakṣīṇaviśuṣkaretasāmāpyāyanaprasādopacayajanananimittaṃ
            praharṣajananārthaṃ ca (8) ||8|| </l>
          <l xml:id="SS.1.1.9"> evamayamāyurvedo 'ṣṭāṅga upadiśyate; atra kasmai
            kimucyatām iti ||9|| </l>
          <l xml:id="SS.1.1.10"> ta ūcuḥ- asmākaṃ sarveṣām eva śalyajñānaṃ mūlaṃ
            kṛtvopadiśatu bhagavāniti ||10||</l>
          <l xml:id="SS.1.1.11"> sa uvācaivamastviti ||11||</l>
          <l xml:id="SS.1.1.12"> ta ūcurbhūyo 'pi bhagavantam- asmākamekamatīnāṃ
            matamabhisamīkṣya suśruto bhagavantaṃ prakṣyati, asmai
            copadiśyamānaṃ vayamapyudhārayiṣyāmaḥ ||12|| </l>
          <l xml:id="SS.1.1.13">sa uvācaivamastviti ||13|| </l>
          <l xml:id="SS.1.1.14"> vatsa suśruta! iha khalvāyurvedaprayojanaṃ-
            vyādhyupasṛṣṭānāṃ vyādhiparimokṣaḥ, svasthasya rakṣaṇaṃ ca ||14|| </l>
          <l xml:id="SS.1.1.15"> ‘āyurasmin vidyate, anena vā''yurvindanti’
            ity āyurvedaḥ ||15|| </l>
          <l xml:id="SS.1.1.16"> tasyāṅgavaramādyaṃ
            pratyakṣāgamānumānopamānairaviruddhamucyamānam upadhāraya ||16|| </l>
          <l xml:id="SS.1.1.17"> etaddhyaṅgaṃ prathamaṃ,
            prāgabhighātavraṇasaṃrohādyajñaśiraḥsandhānāc ca | śrūyate hi
            yathā- “rudreṇa yajñasya śiraśchinnamiti, tato devā
            aśvināvabhigamyocuḥ- bhagavantau naḥ śreṣṭhatamau yuvāṃ
            bhaviṣyathaḥ, bhavadbhyāṃ yajñasya śiraḥ sandhātavyam iti |
            tāvūcaturevamastviti | atha tayor arthe devā indraṃ yajñabhāgena
            prāsādayan | tābhyāṃ yajñasya śiraḥ saṃhitam” iti ||17|| </l>
          <l xml:id="SS.1.1.18"> aṣṭāsvapi
            cāyurvedatantreṣvetadevādhikamabhimatam,
            āśukriyākaraṇādyantraśastrakṣārāgnipraṇidhānāt
            sarvatantrasāmānyāc ca ||18|| </l>
          <l xml:id="SS.1.1.19"> tadidaṃ śāśvataṃ puṇyaṃ svargyaṃ
            yaśasyamāyuṣyaṃ vṛttikaraṃ ceti ||19|| </l>
          <l xml:id="SS.1.1.20"> brahmā provāca tataḥ prajāpatiradhijage,
            tasmād aśvinau, aśvibhyāmindraḥ, indrādahaṃ, mayā tviha
            pradeyamarthibhyaḥ prajāhitahetoḥ ||20|| </l>
          <l xml:id="SS.1.1.21"> bhavati cātra- ahaṃ hi dhanvantarirādidevo
            jarārujāmṛtyuharo 'marāṇām | śalyāṅgamaṅgairaparair upetaṃ
            prāpto 'smi gāṃ bhūya ihopadeṣṭum ||21|| </l>
          <l xml:id="SS.1.1.22"> asmiñchāstre pañcamahābhūtaśarīrisamavāyaḥ
            puruṣa ity ucyate | tasmin kriyā, so 'dhiṣṭhānaṃ; kasmāt? lokasya
            dvaividhyāta ; loko hi dvividhaḥ sthāvaro jaṅgamaśca;
            dvividhātmaka evāgneyaḥ, saumyaśca, tadbhūyastvāt ; pañcātmako vā;
            tatra caturvidho bhūtagrāmaḥ saṃsvedajajarāyujāṇḍajodbhijjasañjñaḥ
            ; tatra puruṣaḥ pradhānaṃ, tasyopakaraṇamanyat; tasmāt
            puruṣo 'dhiṣṭhānam ||22|| </l>
          <l xml:id="SS.1.1.23"> tadduḥkhasaṃyogā vyādhaya ucyante ||23|| </l>
          <l xml:id="SS.1.1.24"> te caturvidhāḥ- āgantavaḥ, śārīrāḥ, mānasāḥ,
            svābhāvikāśceti ||24|| </l>
          <l xml:id="SS.1.1.25"> teṣāṃ āgantavo 'bhighātanimittāḥ |25|
            śārīrāstvannapānamūlā
            vātapittakaphaśoṇitasannipātavaiṣamyanimittāḥ |25| mānasāstu
            krodhaśokabhayaharṣaviṣāderṣyābhyasūyādainyamātsaryakāmalobhaprabhṛtaya
            icchādveṣabhedairbhavanti |25| svābhāvikāstu
            kṣutpipāsājarāmṛtyunidrāprakṛ(bhṛ)tayaḥ ||25|| </l>
          <l xml:id="SS.1.1.26"> ta ete manaḥśarīrādhiṣṭhānāḥ ||26|| </l>
          <l xml:id="SS.1.1.27"> teṣāṃ saṃśodhanasaṃśamanāhārācārāḥ
            samyakprayuktā nigrahahetavaḥ ||27|| </l>
          <l xml:id="SS.1.1.28"> prāṇināṃ punarmūlamāhāro balavarṇaujasāṃ ca |
            sa ṣaṭsu raseṣvāyattaḥ; rasāḥ punardravyāśrayāḥ; dravyāṇi
            punaroṣadhayaḥ | tās tu dvividhāḥ- sthāvarā jaṅgamāś ca ||28|| </l>
          <l xml:id="SS.1.1.29"> tāsāṃ sthāvarāścaturvidhāḥ- vanaspatayo, vṛkṣā,
            vīrudha, oṣadhaya iti | tāsu, apuṣpāḥ phalavanto vanaspatayaḥ,
            puṣpaphalavanto vṛkṣāḥ, pratānavatyaḥ stambinyaś ca vīrudhaḥ,
            phalapākaniṣṭhā oṣadhaya iti ||29|| </l>
          <l xml:id="SS.1.1.30"> jaṅgamā khalvapi caturvidhāḥ-
            jarāyujāṇḍajasvedajodbhijjāḥ | tatra paśumanuṣyavyālādayo
            jarāyujāḥ, khagasarpasarīsṛpaprabhṛtayo 'ṇḍajāḥ,
            kṛmikīṭapipīlikāprabhṛtayaḥ svedajāḥ, indragopamaṇḍūkaprabhṛtaya
            udbhijjāḥ ||30|| </l>
          <l xml:id="SS.1.1.31"> tatra
            sthāvarebhyastvakpatrapuṣpaphalamūlakandaniryāsasvarasādayaḥ
            prayojanavantaḥ; jaṅgamebhyaścarmanakharomarudhirādayaḥ ||31|| </l>
          <l xml:id="SS.1.1.32"> pārthivāḥ
            suvarṇarajatamaṇimuktāmanaḥśilāmṛtkapālādayaḥ ||32|| </l>
          <l xml:id="SS.1.1.33">
            kālakṛtāḥpravātanivātātapacchāyājyotsnātamaḥśītoṣṇavarṣāhorātrapakṣamāsartvayanādayaḥ
            saṃvatsaraviśeṣāḥ ||33|| </l>
          <l xml:id="SS.1.1.34"> ta ete svabhāvata eva doṣāṇāṃ
            sañcayaprakopapraśamapratīkārahetavaḥ prayojanavantaś ca ||34|| </l>
          <l xml:id="SS.1.1.35"> bhavanti cātra ślokāḥ- śārīrāṇāṃ vikārāṇāmeṣa
            vargaścaturvidhaḥ | prakope praśame caiva hetur uktaścikitsakaiḥ
            ||35|| </l>
          <l xml:id="SS.1.1.36"> āgantavas tu ye rogāste dvidhā nipatanti hi |
            manasyanye śarīre 'nye teṣāṃ tu dvividhā kriyā ||36|| </l>
          <l xml:id="SS.1.1.37"> śarīrapatitānāṃ tu śārīravadupakramaḥ |
            mānasānāṃ tu śabdādiriṣṭo vargaḥ sukhāvahaḥ ||37||</l>
          <l xml:id="SS.1.1.38"> evam etat puruṣo vyādhirauṣadhaṃ kriyākāla iti
            catuṣṭayaṃ samāsena vyākhyātam | tatra puruṣagrahaṇāt
            tatsambhavadravyasamūho bhūtādiruktastadaṅgapratyaṅgavikalpāśca
            tvaṅmāṃsāsthisirāsnāyuprabhṛtayaḥ,
            vyādhigrahaṇādvātapittakaphaśoṇitasannipātavaiṣamyanimittāḥ sarva
            eva vyādhayo vyākhyātāḥ,
            auṣadhagrahaṇāddravyarasaguṇavīryavipākānāmādeśaḥ, kriyāgrahaṇāt
            snehādīni cchedyādīni ca karmāṇi vyākhyātāni, kālagrahaṇāt
            sarvakriyākālānāmādeśaḥ ||38|| </l>
          <l xml:id="SS.1.1.39"> bhavati cātra- bījaṃ cikitsitasyaitatsamāsena
            prakīrtitam | saviṃśamadhyāyaśatamasya vyākhyā bhaviṣyati ||39|| </l>
          <l xml:id="SS.1.1.40"> tac ca saviṃśamadhyāyaśataṃ pañcasu sthāneṣu |
            tatra sūtranidānaśārīracikitsitakalpeṣv arthavaśāt saṃvibhajyottare
            tantre śeṣānarthān vakṣyāmaḥ ||40|| </l>
          <l xml:id="SS.1.1.41"> bhavati cātra- svayambhuvā proktamidaṃ
            sanātanaṃ paṭheddhi yaḥ kāśipatiprakāśitam | sa puṇyakarmā bhuvi
            pūjito nṛpairasukṣaye śakrasalokatāṃ vrajet ||41|| </l>

          <l xml:id="SS.1.1.trailer"> iti suśrutasaṃhitāyāṃ sūtrasthāne
            vedotpattirnāma prathamo 'dhyāyaḥ ||1|| </l>
        </div>

        <div n="2" type="adhyāya">


          <l xml:id="SS.1.2.3">
            brāhmaṇakṣatriyavaiśyānām anyatamamanvayavayaḥśīlaśauryaśaucācāravinayaśaktibalamedhādhṛtismṛtimatipratipattiyuktaṃ
            tanujihvauṣṭhadantāgramṛjuvaktrākṣināsaṃ prasannacittavākceṣṭaṃ
            kleśasahaṃ ca bhiṣak śiṣyam upanayet | ato viparītaguṇaṃ nopanayet
            ||3|| </l>
          <l xml:id="SS.1.2.4"> upanayanīyaṃ tu brāhmaṇaṃ praśasteṣu
            tithikaraṇamuhūrtanakṣatreṣu praśastāyāṃ diśi śucau same deśe
            caturhastaṃ caturasraṃ sthaṇḍilam upalipya gomayena, darbhaiḥ
            saṃstīrya ratnapuṣpalājabhaktairdevatāḥ pūjayitvā viprān
            bhiṣajaśca, tatrollikhyābhyukṣya ca dakṣiṇato brahmāṇaṃ
            sthāpayitvā'gnim upasamādhāya, khadirapalāśadevadārubilvānāṃ
            samidbhiścaturṇāṃ vā kṣīrivṛkṣāṇāṃ
            (nyagrodhodumbarāśvatthamadhūkānāṃ)
            dadhimadhughṛtāktābhir dārvīhaumikena vidhinā
            sapraṇavābhir mahāvyāhṛtibhiḥ sruveṇājyāhutīrjuhuyāt, tataḥ
            pratidaivatamṛṣīṃś ca svāhākāraṃ kuryāt , śiṣyam api kārayet ||4|| </l>
          <l xml:id="SS.1.2.5"> brāhmaṇastrayāṇāṃ varṇānām upanayanaṃ
            kartumarhati, (rājanyo dvayasya, vaiśyo vaiśyasyaiveti;) śūdramapi
            kulaguṇasampannaṃ mantravarjamanupanītamadhyāpayed ity eke ||5|| </l>
          <l xml:id="SS.1.2.6"> tato 'gniṃ triḥ pariṇīyāgnisākṣikaṃ śiṣyaṃ
            brūyāt-
            kāmakrodhalobhamohamānāhaṅkārerṣyāpāruṣyapaiśunyānṛtālasyāyaśasyāni
            hitvā, nīcanakharomṇāśucinā kaṣāyavāsasā
            satyavratabrahmacaryābhivādanatatpareṇāvaśyaṃ bhavitavyaṃ,
            madanumatasthānagamanaśayanāsanabhojanādhyayanapareṇa bhūtvā
            matpriyahiteṣu vartitavyam; ato 'nyathā te vartamānasyādharmo
            bhavati, aphalā ca vidyā, na ca prākāśyaṃ prāpnoti ||6|| </l>
          <l xml:id="SS.1.2.7"> ahaṃ vā tvayi samyagvartamāne yadyanyathādarśī
            syāmenobhāgbhaveyamaphalavidyaś ca ||7|| </l>
          <l xml:id="SS.1.2.8">
            dvijagurudaridramitrapravrajitopanatasādhvanāthābhyupagatānāṃ
            cātmabāndhavānām iva svabhaiṣajaiḥ pratikartavyam, evaṃ sādhu
            bhavati; vyādhaśākunikapatitapāpakāriṇāṃ ca na pratikartavyam;
            evaṃ vidyā prakāśate mitrayaśodharmārthakāmāṃś ca prāpnoti ||8|| </l>
          <l xml:id="SS.1.2.9"> bhavataś cātra- kṛṣṇe 'ṣṭamī tannidhane 'hanī dve
            śukle tathā'pyevamahardvisandhyam | akālavidyutstanayitnughoṣe
            svatantrarāṣṭrakṣitipavyathāsu ||9|| </l>
          <l xml:id="SS.1.2.10">śmaśānayānādyatanāhaveṣu
            mahotsavautpātikadarśaneṣu | nādhyeyamanyeṣu ca yeṣu viprā
            nādhīyate nāśucinā ca nityam ||10|| </l>
          <l xml:id="SS.1.2.trailer"> iti suśrutasaṃhitāyāṃ sūtrasthāne
            śiṣyopanayanīyo nāma dvitīyo 'dhyāyaḥ ||2|| </l>

        </div>

        <div n="3" type="adhyāya">

          <l xml:id="SS.1.3.3"> prāgabhihitaṃ saviṃśamadhyāyaśataṃ pañcasu
            sthāneṣu | tatra sūtrasthānamadhyāyāḥ ṣaṭcatvāriṃśat, ṣoḍaśa
            nidānāni, daśa śārīrāṇi, catvāriṃśaccikitsitāni, aṣṭau kalpāḥ,
            taduttaraṃ ṣaṭṣaṣṭiḥ ||3|| </l>
          <l xml:id="SS.1.3.4"> vedotpattiḥ śiṣyanayastathā'dhyayanadānikaḥ |
            prabhāṣaṇāgraharaṇāvṛtucaryā'tha yāntrikaḥ ||4|| </l>
          <l xml:id="SS.1.3.5"> śastrāvacāraṇaṃ yogyā viśikhā kṣārakalpanam |
            agnikarma jalaukākhyo hy adhyāyo raktavarṇanam ||5|| </l>
          <l xml:id="SS.1.3.6">doṣadhātumalādyānāṃ vijñānādhyāya eva ca |
            karṇavyadhāmapakvaiṣāvālepo vraṇyupāsanam ||6|| </l>
          <l xml:id="SS.1.3.7">hitāhito vraṇapraśno vraṇāsrāvaś ca yaḥ pṛthak |
            kṛtyākṛtyavidhirvyādhisamuddeśīya eva ca ||7||</l>
          <l xml:id="SS.1.3.8"> viniścayaḥ śastravidhau pranaṣṭajñānikas tathā |
            śalyoddhṛtirvraṇajñānaṃ dūtasvapnanidarśanam ||8|| </l>
          <l xml:id="SS.1.3.9">pañcendriyaṃ tathā chāyā svabhāvādvaikṛtaṃ tathā
            | avāraṇo yuktasenīya āturakramabhūmikau ||9||</l>
          <l xml:id="SS.1.3.10"> miśrakākhyo dravyagaṇaḥ saṃśuddhau śamane ca
            yaḥ | dravyādīnāṃ ca vijñānaṃ viśeṣo dravyago 'paraḥ ||10||</l>
          <l xml:id="SS.1.3.11"> rasajñānaṃ vamanārthamadhyāyo recanāya ca |
            dravadravyavidhistadvadannapānavidhis tathā ||11||</l>
          <l xml:id="SS.1.3.12"> sūcanāt sūtraṇāccaiva savanāccārthasantateḥ |
            ṣaṭcatvāriṃśadadhyāyaṃ sūtrasthānaṃ pracakṣate ||12|| </l>
          <l xml:id="SS.1.3.13"> vātavyādhikamarśāṃsi sāśmariś ca bhagandaraḥ |
            kuṣṭhamehodaraṃ mūḍho vidradhiḥ parisarpaṇam ||13|| </l>
          <l xml:id="SS.1.3.14"> granthivṛddhikṣudraśūkabhagnāś ca mukharogikam |
            hetulakṣaṇanirdeśānnidānānīti ṣoḍaśa ||14||</l>
          <l xml:id="SS.1.3.15"> bhūtacintā rajaḥśuddhirgarbhāvakrāntireva ca |
            vyākaraṇaṃ ca garbhasya śarīrasya ca yatsmṛtam ||15|| </l>
          <l xml:id="SS.1.3.16"> pratyekaṃ marmanirdeśaḥ sirāvarṇanam eva ca |
            sirāvyadho dhamanīnāṃ garbhiṇyā vyākṛtis tathā ||16|| </l>
          <l xml:id="SS.1.3.17">nirdiṣṭāni daśaitāni śārīrāṇi maharṣiṇā |
            vijñānārthaṃ śarīrasya bhiṣajāṃ yoginām api ||17||</l>
          <l xml:id="SS.1.3.18"> dvivraṇīyo vraṇaḥ sadyo bhagnānāṃ vātarogikam |
            mahāvātikamarśāṃsi sāśmariś ca bhagandaraḥ ||18|| </l>
          <l xml:id="SS.1.3.19"> kuṣṭhānāṃ mahatāṃ cāpi maihikaṃ paiḍikaṃ tathā
            | madhumehacikitsā ca tathā codariṇām api ||19||</l>
          <l xml:id="SS.1.3.20"> mūḍhagarbhacikitsā ca vidradhīnāṃ visarpiṇām |
            granthivṛddhyupadaṃśānāṃ tathā ca kṣudrarogiṇām ||20||</l>
          <l xml:id="SS.1.3.21"> śūkadoṣacikitsā ca tathā ca mukharogiṇām |
            śophasyānāgatānāṃ ca niṣedho miśrakaṃ tathā ||21|| </l>
          <l xml:id="SS.1.3.22">vājīkaraṃ ca yat kṣīṇe sarvābādhaśamo 'pi ca |
            medhāyuṣkaraṇaṃ cāpi svabhāvavyādhivāraṇam ||22||</l>
          <l xml:id="SS.1.3.23"> nivṛttasantāpakaraṃ kīrtitaṃ ca rasāyanam |
            snehopayaugikaḥ svedo vamane savirecane ||23||</l>
          <l xml:id="SS.1.3.24"> tayor vyāpaccikitsā ca netrabastivibhāgikaḥ |
            netrabastivipatsiddhis tathā cottarabastikaḥ ||24||</l>
          <l xml:id="SS.1.3.25"> nirūhakramasañjñaś ca tathaivāturasañjñakaḥ |
            dhūmanasyavidhiś cāntyaścatvāriṃśaditi smṛtāḥ ||25||</l>
          <l xml:id="SS.1.3.26"> prāyaścittaṃ praśamanaṃ cikitsā śāntikarma ca |
            paryāyās tasya nirdeśāccikitsāsthānamucyate ||26|| </l>
          <l xml:id="SS.1.3.27"> annasya rakṣā vijñānaṃ sthāvarasyetarasya ca |
            sarpadaṣṭaviṣajñānaṃ tasyaiva ca cikitsitam ||27|| </l>
          <l xml:id="SS.1.3.28">dundubhermūṣikāṇāṃ ca kīṭānāṃ kalpa eva ca |
            aṣṭau kalpāḥ samākhyātā viṣabheṣajakalpanāt ||28||</l>
          <l xml:id="SS.1.3.29"> adhyāyānāṃ śataṃ viṃśamevam etadudīritam |29|
            ataḥ paraṃ svanāmnaiva tantramuttaramucyate ||29|| </l>
          <l xml:id="SS.1.3.30">adhikṛtya kṛtaṃ yasmāttantrametadupadravān |
            aupadravika ity eṣa tasyāgryatvānnirucyate ||30||</l>
          <l xml:id="SS.1.3.31"> sandhau vartmani śukle ca kṛṣṇe sarvatra
            dṛṣṭiṣu | saṃvijñānārthamadhyāyā gadānāṃ tu prati prati ||31||</l>
          <l xml:id="SS.1.3.32"> cikitsāpravibhāgīyo vātābhiṣyandavāraṇaḥ |
            paittasya ślaiṣmikasyāpi raudhirasya tathaiva ca ||32|| </l>
          <l xml:id="SS.1.3.33">lekhyabhedyaniṣedhau ca chedyānāṃ vartmadṛṣṭiṣu
            | kriyākalpo 'bhighātaś ca karṇotthāstaccikitsitam ||33||</l>
          <l xml:id="SS.1.3.35.1"> ghrāṇotthānāṃ ca vijñānaṃ
            tadgadapratiṣedhanam | pratiśyāyaniṣedhaś ca śirogadavivecanam
            ||35||</l>
          <l xml:id="SS.1.3.35.2"> cikitsā tadgadānāṃ ca śālākyaṃ tantramucyate
            |35|</l>
          <l xml:id="SS.1.3.35.3"> navagrahākṛtijñānaṃ skandasya ca niṣedhanam
            ||35|| </l>
          <l xml:id="SS.1.3.36">apasmāraśakunyoś ca revatyāś ca punaḥ pṛthak |
            pūtanāyāstathā'ndhāyāḥ śītapūtanamaṇḍikā ||36|| </l>
          <l xml:id="SS.1.3.37">naigameṣacikitsā ca grahotpattiḥ sayonijā |
            kumāratantramity etacchārīreṣu ca kīrtitam ||37||</l>
          <l xml:id="SS.1.3.38"> jvarātisāraśoṣāṇāṃ gulmahṛdrogiṇām api |
            pāṇḍūnāṃ raktapittasya mūrcchāyāḥ pānajāś ca ye ||38|| </l>
          <l xml:id="SS.1.3.39"> tṛṣṇāyāśchardihikkānāṃ niṣedhaḥ śvāsakāsayoḥ |
            svarabhedacikitsā ca kṛmyudāvartinoḥ pṛthak ||39|| </l>
          <l xml:id="SS.1.3.40">visūcikārocakayor mūtrāghātavikṛcchrayoḥ | iti
            kāyacikitsāyāḥ śeṣam atra prakīrtitam ||40||</l>
          <l xml:id="SS.1.3.41"> amānuṣaniṣedhaś ca tathā''pasmāriko 'paraḥ |
            unmādapratiṣedhaś ca bhūtavidyā nirucyate ||41|| </l>
          <l xml:id="SS.1.3.42"> rasabhedāḥ svasthavṛttaṃ yuktayastāntrikāśca
            yāḥ | doṣabhedā iti jñeyā adhyāyāstantrabhūṣaṇāḥ ||42|| </l>
          <l xml:id="SS.1.3.43"> śreṣṭhatvād uttaraṃ hyetattantramāhurmaharṣayaḥ
            | bahvarthasaṅgrahācchreṣṭhamuttaraṃ vā'pi paścimam ||43|| </l>
          <l xml:id="SS.1.3.44"> śālākyatantraṃ kaumāraṃ cikitsā kāyikī ca yā |
            bhūtavidyeti catvāri tantre tūttarasañjñite ||44|| </l>
          <l xml:id="SS.1.3.45">vājīkaraṃ cikitsāsu rasāyanavidhis tathā |
            viṣatantraṃ punaḥ kalpāḥ śalyajñānaṃ samantataḥ ||45||</l>
          <l xml:id="SS.1.3.46"> ity aṣṭāṅgamidaṃ tantramādidevaprakāśitam |
            vidhinā'dhītya yuñjānā bhavanti prāṇadā bhuvi ||46|| </l>
          <l xml:id="SS.1.3.47"> etaddhyavaśyamadhyeyam, adhītya ca
            karmāpyavaśyamupāsitavyam, ubhayajño hi bhiṣag rājārho bhavati
            ||47|| </l>
          <l xml:id="SS.1.3.48"> bhavanti cātra- yas tu kevalaśāstrajñaḥ
            karmasvapariniṣṭhitaḥ | sa muhyatyāturaṃ prāpya prāpya
            bhīrurivāhavam ||48|| </l>
          <l xml:id="SS.1.3.49">yas tu karmasu niṣṇāto dhārṣṭyācchāstrabahiṣkṛtaḥ
            | sa satsu pūjāṃ nāpnoti vadhaṃ carcchati rājataḥ ||49||
            ubhāvetāvanipuṇāvasamarthau svakarmaṇi |
            ardhavedadharāvetāvekapakṣāviva dvijau ||50|| </l>
          <l xml:id="SS.1.3.51"> oṣadhyo 'mṛtakalpās tu śastrāśaniviṣopamāḥ |
            bhavantyajñair upahṛtāstasmād etān vivarjayet ||51|| </l>
          <l xml:id="SS.1.3.52"> snehādiṣvanabhijño yaśchedyādiṣu ca karmasu |
            sa nihanti janaṃ lobhāt kuvaidyo nṛpadoṣataḥ ||52|| </l>
          <l xml:id="SS.1.3.53"> yastūbhayajño matimān sa samartho 'rthasādhane |
            āhave karma nirvoḍhuṃ dvicakraḥ syandano yathā ||53|| </l>
          <l xml:id="SS.1.3.54"> atha vatsa! tadetadadhyeyaṃ yathā
            tathopadhāraya mayā procyamānaṃ- atha śucaye
            kṛtottarāsaṅgāyāvyākulāyopasthitāyādhyayanakāle śiṣyāya yathāśakti
            gururupadiśet padaṃ pādaṃ ślokaṃ vā; te ca padapādaślokā bhūyaḥ
            krameṇānusandheyāḥ, evam ekaikaśo ghaṭayed ātmanā cānupaṭhet;
            adrutamavilambitamaviśaṅkitamananunāsikaṃ
            suvyaktākṣaramapīḍitavarṇamakṣibhruvauṣṭhahastairanabhinītaṃ
            susaṃskṛtaṃ nātyuccairnātinīcaiś ca svaraiḥ paṭhet | na cāntareṇa
            kaścidvrajet tayor adhīyānayoḥ ||54|| </l>
          <l xml:id="SS.1.3.55"> bhavataś cātra | śucirguruparo
            dakṣastandrānidrāvivarjitaḥ | paṭhannetena vidhinā śiṣyaḥ
            śāstrāntamāpnuyāt ||55|| </l>
          <l xml:id="SS.1.3.56"> vāksauṣṭhave 'rthavijñāne prāgalbhye
            karmanaipuṇe | tadabhyāse ca siddhau ca yatetādhyayanāntagaḥ
            ||56|| </l>
          <l xml:id="SS.1.3.trailer"> iti suśrutasaṃhitāyāṃ
            sūtrasthāne 'dhyayanasampradānīyo nāma tṛtīyo 'dhyāyaḥ ||3|| </l>
        </div>

        <div n="4" type="adhyāya">
          <l xml:id="SS.1.4.3"> adhigatamapyadhyayanamaprabhāṣitamarthataḥ
            kharasya candanabhāra iva kevalaṃ pariśramakaraṃ bhavati ||3|| </l>
          <l xml:id="SS.1.4.4"> bhavati cātra- yathā kharaścandanabhāravāhī
            bhārasya vettā na tu candanasya | evaṃ hi śāstrāṇi bahūnyadhītya
            cārtheṣu mūḍhāḥ kharavadvahanti ||4||</l>
          <l xml:id="SS.1.4.5"> tasmāt
            saviṃśamadhyāyaśatamanupadapādaślokamanuvarṇayitavyamanuśrotavyaṃ
            ca; kasmāt? sūkṣmā hi
            dravyarasaguṇavīryavipākadoṣadhātumalāśayamarmasirāsnāyusandhyasthigarbhasambhavadravyasamūhavibhāgāstathā
            pranaṣṭaśalyoddharaṇavraṇaviniścayabhagnavikalpāḥ
            sādhyayāpyapratyākhyeyatā ca vikārāṇāmevamādayaś cānye viśeṣāḥ
            sahasraśo ye vicintyamānā vimalavipulabuddherapi
            buddhimākulīkuryuḥ kiṃ punaralpabuddheḥ,
            tasmād avaśyamanupadapādaślokamanuvarṇayitavyamanuśrotavyaṃ ca
            ||5|| </l>
          <l xml:id="SS.1.4.6"> anyaśāstropapannānāṃ
            cārthānāmihopanītānāmarthavaśātteṣāṃ tadvidyebhya eva
            vyākhyānamanuśrotavyaṃ, kasmāt? na hyekasmin śāstre śakyaḥ
            sarvaśāstrāṇāmavarodhaḥ kartum ||6|| </l>
          <l xml:id="SS.1.4.7"> bhavanti cātra- ekaṃ śāstramadhīyāno na
            vidyācchāstraniścayam | tasmād bahuśrutaḥ śāstraṃ
            vijānīyāccikitsakaḥ ||7|| </l>
          <l xml:id="SS.1.4.8"> śāstraṃ gurumukhodgīrṇamādāyopāsya cāsakṛt | yaḥ
            karma kurute vaidyaḥ sa vaidyo 'nye tu taskarāḥ ||8|| </l>
          <l xml:id="SS.1.4.9"> aupadhenavamaurabhraṃ sauśrutaṃ pauṣkalāvatam |
            śeṣāṇāṃ śalyatantrāṇāṃ mūlāny etāni nirdiśet ||9|| </l>
          <l xml:id="SS.1.4.trailer"> iti suśrutasaṃhitāyāṃ sūtrasthāne
            prabhāṣaṇīyo nāma caturtho 'dhyāyaḥ ||4|| </l>

        </div>

        <div n="5" type="adhyāya">

          <l xml:id="SS.1.5.3"> trividhaṃ karma- pūrvakarma, pradhānakarma,
            paścātkarmeti; tadvyādhiṃ pratyupadekṣyāmaḥ ||3|| </l>
          <l xml:id="SS.1.5.4"> asya tu śāstrasya
            śastrakarmaprādhānyācchastrakarmaiva tāvat
            pūrvam upadekṣyāmastatsambhārāṃś ca ||4|| </l>
          <l xml:id="SS.1.5.5"> tac ca śastrakarmā'ṣṭavidhaṃ; tad yathā- chedyaṃ,
            bhedyaṃ, lekhyaṃ, vedhyam, eṣyam, āhāryaṃ, visrāvyaṃ, sīvyamiti
            ||5|| </l>
          <l xml:id="SS.1.5.6"> ato 'nyatamaṃ karma cikīrṣatā vaidyena
            pūrvamevopakalpayitavyāni bhavanti, tad yathā-
            yantraśastrakṣārāgniśalākāśṛṅgajalaukālābūjāmbavauṣṭhapicuprotasūtrapatrapaṭṭamadhughṛtavasāpayastaila-
            tarpaṇakaṣāyālepanakalkavyajanaśītoṣṇodakakaṭāhādīni,
            parikarmiṇaś ca snigdhāḥ sthirā balavantaḥ ||6|| </l>
          <l xml:id="SS.1.5.7"> tataḥ praśasteṣu tithikaraṇamuhūrtanakṣatreṣu
            dadhyakṣatānnapānaratnairagniṃ viprān bhiṣajaś cārcayitvā,
            kṛtabalimaṅgalasvastivācanaṃ laghubhuktavantaṃ
            prāṅmukhamāturam upaveśya , yantrayitvā , pratyaṅmukho vaidyo
            marmasirāsnāyusandhyasthidhamanīḥ pariharan, anulomaṃ śastraṃ
            nidadhyādāpūyadarśanāt , sakṛdevāpaharecchastramāśu ca; mahatsvapi
            ca pākeṣu dvyaṅgulāntaraṃ tryaṅgulāntaraṃ vā śastrapadamuktam
            ||7|| </l>
          <l xml:id="SS.1.5.8"> tatrāyato viśālaḥ samaḥ suvibhakto nirāśraya iti
            vraṇaguṇāḥ ||8|| </l>
          <l xml:id="SS.1.5.9"> bhavataś cātra- āyataś ca viśālaś ca suvibhakto
            nirāśrayaḥ | prāptakālakṛtaś cāpi vraṇaḥ karmaṇi śasyate ||9|| </l>
          <l xml:id="SS.1.5.10"> śauryamāśukriyā śastrataikṣṇyamasvedavepathu |
            asammohaś ca vaidyasya śastrakarmaṇi śasyate ||10|| </l>
          <l xml:id="SS.1.5.11"> ekena vā vraṇenāśudhyamāne nā'ntarā
            buddhyā'vekṣyāparān vraṇān kuryāt ||11|| </l>
          <l xml:id="SS.1.5.12">bhavati cātra- yato yato gatiṃ vidyādutsaṅgo
            yatra yatra ca | tatra tatra vraṇaṃ kuryād yathā doṣo na tiṣṭhati
            ||12|| </l>
          <l xml:id="SS.1.5.13"> tatra
            bhrūgaṇḍaśaṅkhalalāṭākṣipuṭauṣṭhadantaveṣṭakakṣākukṣivaṅkṣaṇeṣu
            tiryak cheda uktaḥ ||13|| </l>
          <l xml:id="SS.1.5.14">(candramaṇḍalavacchedān pāṇipādeṣu kārayet |
            ardhacandrākṛtīṃś cāpi gude meḍhre ca buddhimān) ||14||</l>
          <l xml:id="SS.1.5.15"> anyathā tu sirāsnāyucchedanam, atimātraṃ
            vedanā, cirādvraṇasaṃroho, māṃsakandīprādurbhāvaśceti ||15|| </l>
          <l xml:id="SS.1.5.16">
            mūḍhagarbhodarārśo 'śmarībhagandaramukharogeṣv abhuktavataḥ karma
            kurvīta ||16|| </l>
          <l xml:id="SS.1.5.17"> tataḥ
            śastramavacārya,śītābhir adbhir āturamāśvāsya, samantāt
            paripīḍyāṅgulyā, vraṇamabhimṛdya(jya), prakṣālya kaṣāyeṇa
            protenodakamādāya , tilakalkamadhusarpiḥpragāḍhāmauṣadhayuktāṃ
            nātisnigdhāṃ nātirūkṣāṃ vartiṃ praṇidadhyāt; tataḥ kalkenācchādya,
            ghanāṃ kavalikāṃ dattvā, vastrapaṭṭena badhnīyāt;
            vedanārakṣoghnairdhūpairdhūpayet, rakṣoghnaiś ca mantrai rakṣāṃ
            kurvīta ||17|| </l>
          <l xml:id="SS.1.5.18"> tato
            guggulvagurusarjarasavacāgaurasarṣapacūrṇairlavaṇanimbapatravimiśrairājyayuktairdhūpayet
            | ājyaśeṣeṇa cāsya prāṇān samālabheta ||18|| </l>
          <l xml:id="SS.1.5.19"> udakumbhāccāpo gṛhītvā prokṣayan rakṣākarma
             kuryāt ; tadvakṣyāmaḥ- ||19|| </l>
          <l xml:id="SS.1.5.20">kṛtyānāṃ pratighātārthaṃ tathā rakṣobhayasya ca
            | rakṣākarma kariṣyāmi brahmā tadanumanyatām ||20||</l>
          <l xml:id="SS.1.5.21"> nāgāḥ piśācā gandharvāḥ pitaro yakṣarākṣasāḥ |
            abhidravanti ye ye tvāṃ brahmādyā ghnantu tān sadā ||21|| </l>
          <l xml:id="SS.1.5.22">pṛthivyāmantarīkṣe ca ye caranti niśācarāḥ |
            dikṣu vāstunivāsāś ca pāntu tvāṃ te namaskṛtāḥ ||22|| </l>
          <l xml:id="SS.1.5.23">pāntu tvāṃ munayo brāhmayā divyā rājarṣayastathā
            | parvatāś caiva nadyaś ca sarvāḥ sarve ca sāgarāḥ ||23|| </l>
          <l xml:id="SS.1.5.24">agnī rakṣatu te jihvāṃ prāṇān vāyus tathaiva ca |
            somo vyānamapānaṃ te parjanyaḥ parirakṣatu ||24||</l>
          <l xml:id="SS.1.5.25"> udānaṃ vidyutaḥ pāntu samānaṃ stanayitnavaḥ |
            balamindro balapatirmanurmanye matiṃ tathā ||25|| </l>
          <l xml:id="SS.1.5.26">kāmāṃste pāntu gandharvāḥ
            sattvamindro 'bhir akṣatu | prajñāṃ te varuṇo rājā samudro
            nābhimaṇḍalam ||26||</l>
          <l xml:id="SS.1.5.27"> cakṣuḥ sūryo diśaḥ śrotre candramāḥ pātu te
            manaḥ | nakṣatrāṇi sadā rūpaṃ chāyāṃ pāntu niśāstava ||27|| </l>
          <l xml:id="SS.1.5.28">retastvāpyāyayantvāpo romāṇyoṣadhayas tathā |
            ākāśaṃ khāni te pāntu dehaṃ tava vasundharā ||28|| </l>
          <l xml:id="SS.1.5.29">vaiśvānaraḥ śiraḥ pātu viṣṇustava parākramam |
            pauruṣaṃ puruṣaśreṣṭho brahmā''tmānaṃ dhruvo bhruvau ||29|| </l>
          <l xml:id="SS.1.5.30">etā dehe viśeṣeṇa tava nityā hi devatāḥ |
            etāstvāṃ satataṃ pāntu dīrghamāyuravāpnuhi ||30|| </l>
          <l xml:id="SS.1.5.31">svasti te bhagavān brahmā svasti devāśca
            kurvatām | (svasti te candrasūryau ca svasti nāradaparvatau) |
            svastyagniścauva vāyuś ca svasti devāḥ sahendragāḥ ||31||</l>
          <l xml:id="SS.1.5.32"> pitāmahakṛtā rakṣā svastyāyurvardhatāṃ tava |
            ītayaste praśāmyantu sadā bhava gatavyathaḥ ||32||</l>
          <l xml:id="SS.1.5.33"> iti svāhā | etairvedātmakairmantraiḥ
            kṛtyāvyādhivināśanaiḥ | mayaivaṃ kṛtarakṣastvaṃ
            dīrghamāyuravāpnuhi ||33|| </l>
          <l xml:id="SS.1.5.34"> tataḥ kṛtarakṣamāturamāgāraṃ praveśya,
            ācārikam ādiśet ||34|| </l>
          <l xml:id="SS.1.5.35"> tatastṛtīye 'hani vimucyaivameva
            badhnīyādvastrapaṭṭena; na cainaṃ tvaramāṇo 'paredyurmokṣayet
            ||35|| </l>
          <l xml:id="SS.1.5.36"> dvitīyadivasaparimokṣaṇādvigrathito
            vraṇaścirādupasaṃrohati, tīvrarujaś ca bhavati ||36|| </l>
          <l xml:id="SS.1.5.37"> ata ūrdhvaṃ doṣakālabalādīnavekṣya
            kaṣāyālepanabandhāhārācārān vidadhyāt ||37|| </l>
          <l xml:id="SS.1.5.38"> na cainaṃ tvaramāṇaḥ sāntardoṣaṃ ropayet; sa
            hy alpenāpyapacāreṇābhyantaramutsaṅgaṃ kṛtvā bhūyo 'pi vikaroti
            ||38|| </l>
          <l xml:id="SS.1.5.39"> bhavanti cātra- tasmād antarbahiś caiva suśuddhaṃ
            ropayed vraṇam | rūḍhe 'pyajīrṇavyāyāmavyavāyādīn vivarjayet |
            harṣaṃ krodhaṃ bhayaṃ cāpi yāvat sthairyopasambhavāt ||39|| </l>
          <l xml:id="SS.1.5.40"> hemante śiśire caiva vasante cāpi mokṣayet |
            tryahāddvyahāccharadgrīṣmavarṣāsv apica buddhimān ||40|| </l>
          <l xml:id="SS.1.5.41"> atipātiṣu rogeṣu necchedvidhimimaṃ bhiṣak |
            pradīptāgāravacchīghraṃ tatra kuryāt pratikriyām ||41|| </l>
          <l xml:id="SS.1.5.42"> yā vedanā śastranipātajātā tīvrā śarīraṃ
            pradunoti jantoḥ | dhṛtena sā śāntim upaiti siktā koṣṇena
            yaṣṭīmadhukānvitenā ||42|| </l>
          <l xml:id="SS.1.5.trailer"> iti suśrutasaṃhitāyāṃ
            sūtrasthāne 'gropaharaṇīyo nāma pañcamo 'dhyāyaḥ ||5|| </l>
        </div>

        <div n="6" type="adhyāya">

          <l xml:id="SS.1.6.3"> kālo hi nāma (bhagavān )
            svayambhuranādimadhyanidhanaḥ | atra rasavyāpatsampattī
            jīvitamaraṇe ca manuṣyāṇāmāyatte | sa sūkṣmām api kalāṃ na līyata
            iti kālaḥ, saṅkalayati kālayati vā bhūtānīti kālaḥ ||3|| </l>
          <l xml:id="SS.1.6.4"> tasya saṃvatsarātmano bhagavānādity o
            gativiśeṣeṇākṣinimeṣakāṣṭhākalāmuhūrtāhorātrapakṣamāsartvayanasaṃvatsarayugapravibhāgaṃ
            karoti ||4|| </l>
          <l xml:id="SS.1.6.5"> tatra laghvakṣaroccāraṇamātro 'kṣinimeṣaḥ,
            pañcadaśā'kṣinimeṣāḥ kāṣṭhā, triṃśatkāṣṭhāḥ kalā, viṃśatikalo
            muhūrtaḥ kalādaśabhāgaśca, triṃśanmuhūrtamahorātraṃ,
            pañcadaśāhorātrāṇi pakṣaḥ, sa ca dvividhaḥ- śuklaḥ kṛṣṇaśca, tau
            māsaḥ ||5|| </l>
          <l xml:id="SS.1.6.6"> tatra māghādayo dvādaśa māsāḥ, dvimāsikamṛtuṃ
            kṛtvā ṣaḍṛtavo bhavanti; te śiśiravasantagrīṣmavarṣāśaraddhemantāḥ
            | teṣāṃ tapastapasyau śiśiraḥ, madhumādhavau vasantaḥ, śuciśukrau
            grīṣmaḥ, nabhonabhasyau varṣāḥ, iṣorjau śarat, sahaḥsahasyau
            hemanta iti ||6|| </l>
          <l xml:id="SS.1.6.7"> ta ete śītoṣṇavarṣalakṣaṇāścandrād ity ayoḥ
            kālavibhāgakaratvād ayane dve bhavato dakṣiṇamuttaraṃ ca |
            tayor dakṣiṇaṃ varṣāśaraddhemantāḥ; teṣu bhagavānāpyāyate somaḥ,
            amlalavaṇamadhurāś ca rasā balavanto bhavanti, uttarottaraṃ ca
            sarvaprāṇināṃ balamabhivardhate | uttaraṃ ca śiśiravasantagrīṣmāḥ,
            teṣu bhagavānāpyāyate 'rkaḥ, tiktakaṣāyakaṭukāś ca rasā balavanto
            bhavanti, uttarottaraṃ ca sarvaprāṇināṃ balam upahīyate ||7|| </l>
          <l xml:id="SS.1.6.8"> bhavati cātra- śītāṃśuḥ kledayatyurvīṃ vivasvān
            śoṣayatyapi | tāvubhāv api saṃśritya vāyuḥ pālayati prajāḥ ||8|| </l>
          <l xml:id="SS.1.6.9"> atha khalvayane dve yugapat saṃvatsaro bhavati |
            te tu pañca yugam iti sañjñāṃ labhante | sa eṣa
            nimeṣādiryugaparyantaḥ kālaścakravat parivartamānaḥ
            kālacakram ity ucyata ity eke ||9|| </l>
          <l xml:id="SS.1.6.10"> iha tu varṣāśaraddhemantavasantagrīṣmaprāvṛṣaḥ
            ṣaḍṛtavo bhavanti, doṣopacayaprakopopaśamanimittaṃ; te tu
            bhādrapadādyena dvimāsikena vyākhyātāḥ; tad yathā-
            bhādrapadāśvayujau varṣāḥ, kārtikamārgaśīrṣau śarat, pauṣamāghau
            hemantaḥ, phālgunacaitrau vasantaḥ, vaiśākhajyeṣṭhau grīṣmaḥ;
            āṣāḍhaśrāvaṇau prāvṛḍiti ||10|| </l>
          <l xml:id="SS.1.6.11"> tatra, varṣāsvoṣadhayastaruṇyo 'lpavīryā
            āpaś cāpraśāntāḥ kṣitimalaprāyāḥ, tā upayujyamānā nabhasi
            meghāvatate jalapraklinnāyāṃ bhūmau klinnadehānāṃ prāṇināṃ
            śītavātaviṣṭambhitāgnīnāṃ vidahyante, vidāhāt
            pittasañcayamāpādayanti; sa sañcayaḥ śaradi praviralameghe
            viyatyupaśuṣyati paṅke 'rkakiraṇapravilāyitaḥ paittikān
            vyādhīñjanayati | tā evauṣadhayaḥ kālapariṇāmāt pariṇatavīryā
            balavatyo hemante bhavantyāpaś ca praśāntāḥ snigdhā atyarthaṃ
            gurvyāśca, tā upayujyamānā mandakiraṇatvād bhānoḥ
            satuṣārapavanopastambhitadehānāṃ dehināmavidagdhāḥ
            snehācchaityād gauravād upalepāc ca śleṣmasañcayamāpādayanti; sa
            sañcayo vasante 'rkaraśmipravilāyita īṣatstabdhadehānāṃ dehināṃ
            ślaiṣmikān vyādhīñjanayati | tā evauṣadhayo nidāghe niḥsārā rūkṣā
            atimātraṃ laghvyo bhavantyāpaśca, tā upayujyamānāḥ
            sūryapratāpopaśoṣitadehānāṃ dehināṃ raukṣyāllaghutvāc ca vāyoḥ
            sañcayamāpādayanti; sa sañcayaḥ prāvṛṣi cātyarthaṃ jalopaklinnāyāṃ
            bhūmau klinnadehānāṃ dehināṃ śītavātavarṣerito vātikān
            vyādhīñjanayati | evam eṣa doṣāṇāṃ sañcayaprakopahetur uktaḥ ||11|| </l>
          <l xml:id="SS.1.6.12"> tatra varṣāhemantagrīṣmeṣu sañcitānāṃ doṣāṇāṃ
            śaradvasantaprāvṛṭsu ca prakupitānāṃ nirharaṇaṃ kartavyam ||12|| </l>
          <l xml:id="SS.1.6.13"> tatra paittikānāṃ vyādhīnām upaśamo hemante,
            ślaiṣmikāṇāṃ nidāghe, vātikānāṃ śaradi , svabhāvata eva; ta ete
            sañcayaprakopopaśamā vyākhyātāḥ ||13|| </l>
          <l xml:id="SS.1.6.14"> tatra, pūrvāhṇe vasantasya liṅgaṃ, madhyāhne
            grīṣmasya, aparāhṇe prāvṛṣaḥ , pradoṣe vārṣikaṃ,
            śāradamardharātre, pratyuṣasi haimantam upalakṣayet;
            evam ahorātram api varṣam iva śītoṣṇavarṣalakṣaṇaṃ
            doṣopacayaprakopopaśamairjānīyāt ||14|| </l>
          <l xml:id="SS.1.6.15"> tatra, avyāpanneṣu ṛtuṣvavyāpannā oṣadhayo
            bhavantyāpaśca; tā upayujyamānāḥ prāṇāyurbalavīryaujaskaryo
            bhavanti ||15|| </l>
          <l xml:id="SS.1.6.16"> teṣāṃ punarvyāpado 'dṛṣṭakāritāḥ,
            śītoṣṇavātavarṣāṇi khalu viparītānyoṣadhīrvyāpādayantyapaśca
            ||16|| </l>
          <l xml:id="SS.1.6.17"> tāsām upayogād vividharogaprādurbhāvo marako vā
            bhaved iti ||17|| </l>
          <l xml:id="SS.1.6.18"> tatra, avyāpannānāmoṣadhīnāmapāṃ copayogaḥ
            ||18|| </l>
          <l xml:id="SS.1.6.19"> kadācidavyāpanneṣv api ṛtuṣu
            kṛtyābhiśāparakṣaḥkrodhādharmair upadhvasyante janapadāḥ,
            viṣauṣadhipuṣpagandhena vā vāyunopanītenākramyate yo deśastatra
            doṣaprakṛtyaviśeṣeṇa
            kāsaśvāsavamathupratiśyāyaśirorugjvarair upatapyante,
            grahanakṣatracaritair vā,
            gṛhadāraśayanāsanayānavāhanamaṇiratnopakaraṇagarhitalakṣaṇanimittaprādurbhāvair vā
            ||19|| </l>
          <l xml:id="SS.1.6.20"> tatra,
            sthānaparityāgaśāntikarmaprāyaścittamaṅgalajapahomopahārejyāñjalinamaskārataponiyama-
            dayādānadīkṣābhyupagamadevatābrāhmaṇaguruparairbhavitavyam, evaṃ
            sādhu bhavati ||20|| </l>
          <l xml:id="SS.1.6.21"> ata ūrdhvamavyāpannānāmṛtūnāṃ
            lakṣaṇānyupadekṣyāmaḥ ||21|| </l>
          <l xml:id="SS.1.6.22"> vāyurvātyuttaraḥ śīto rajodhūmākulā diśaḥ |
            channastuṣāraiḥ savitā himānaddhā jalāśayāḥ ||22|| </l>
          <l xml:id="SS.1.6.23"> darpitā dhvāṅkṣakhaṅgāhvamahiṣorabhrakuñjarāḥ |
            rodhrapriyaṅgupunnāgāḥ puṣpitā himasāhvaye ||23||</l>
          <l xml:id="SS.1.6.24"> śiśire śītamadhikaṃ vātavṛṣṭyākulā diśaḥ |
            śeṣaṃ hemantavat sarvaṃ vijñeyaṃ lakṣaṇaṃ budhaiḥ ||24|| </l>
          <l xml:id="SS.1.6.25"> siddhavidyādharavadhūcaraṇālaktakāṅkite |
            malaye candanalatāpariṣvaṅgādhivāsite ||25|| </l>
          <l xml:id="SS.1.6.26">vāti kāmijanānandajanano 'naṅgadīpanaḥ |
            dampatyor mānabhiduro vasante dakṣiṇo 'nilaḥ ||26||</l>
          <l xml:id="SS.1.6.27"> diśo vasante vimalāḥ kānanair upaśobhitāḥ |
            kiṃśukāmbhojabakulacūtāśokādipuṣpitaiḥ ||27||</l>
          <l xml:id="SS.1.6.28"> kokilāṣaṭpadagaṇair upagītā manoharāḥ |
            dakṣiṇānilasaṃvītāḥ sumukhāḥ pallavojjvalāḥ ||28||</l>
          <l xml:id="SS.1.6.29"> grīṣme tīkṣṇāṃśurādityo māruto naiṟuto 'sukhaḥ
            | bhūstaptā saritastanvyo diśaḥ prajvalitā iva ||29|| </l>
          <l xml:id="SS.1.6.30"> bhrāntacakrāhvayugalāḥ payaḥpānākulā mṛgāḥ |
            dhvastavīruttṛṇalatā viparṇāṅkitapādapāḥ ||30|| </l>
          <l xml:id="SS.1.6.31"> prāvṛṣyambaramānaddhaṃ paścimānilakarṣitaiḥ |
            ambudairvidyududdyotaprasrutaistumulasvanaiḥ ||31|| </l>
          <l xml:id="SS.1.6.32">komalaśyāmaśaṣpāḍhyā śakragopojjvalā mahī |
            kadambanīpakuṭajasarjaketakabhūṣitā ||32|| </l>
          <l xml:id="SS.1.6.33"> tatra varṣāsu nadyo 'mbhaśchannokhātataṭadrumāḥ
            | vāpy aḥ protphullakumudanīlotpalavirājitāḥ ||33|| </l>
          <l xml:id="SS.1.6.34"> bhūravyaktasthalaśvabhrā bahuśasyopaśobhitā |
            nātigarjatsravanmeghaniruddhārkagrahaṃ nabhaḥ ||34||</l>
          <l xml:id="SS.1.6.35"> babhruruṣṇaḥ śaradyarkaḥ śvetābhravimalaṃ
            nabhaḥ | tathā sarāṃsyamburuhairbhānti haṃsāṃsaghaṭṭitaiḥ ||35|| </l>
          <l xml:id="SS.1.6.36"> paṅkaśuṣkadrumākīrṇā nimnonnatasameṣu bhūḥ |
            bāṇasaptāhvabandhūkakāśāsanavirājitā ||36||</l>
          <l xml:id="SS.1.6.37"> svaguṇairatiyukteṣu viparīteṣu vā punaḥ |
            viṣameṣv api vā doṣāḥ kupyantyṛtuṣu dehinām ||37|| </l>
          <l xml:id="SS.1.6.38"> haredvasante śleṣmāṇaṃ pittaṃ śaradi nirharet |
            varṣāsu śamayed vāyuṃ prāgvikārasamucchrayāt ||38|| </l>
          <l xml:id="SS.1.6.trailer"> iti suśrutasaṃhitāyāṃ sūtrasthāne ṛtucaryā
            nāma ṣaṣṭho 'dhyāyaḥ ||6|| </l>
        </div>

        <div n="7" type="adhyāya">

          <l xml:id="SS.1.7.3"> yantraśatamekottaram; atra hastameva
            pradhānatamaṃ yantrāṇāmavagaccha, (kiṃ kāraṇaṃ ? yasmāddhastādṛte
            yantrāṇāmapravṛttireva) tadadhīnatvād yantrakarmaṇām ||3|| </l>
          <l xml:id="SS.1.7.4"> tatra, manaḥśarīrābādhakarāṇi śalyāni;
            teṣāṃ āharaṇopāyo yantrāṇi ||4|| </l>
          <l xml:id="SS.1.7.5"> tāni ṣaṭprakārāṇi; tad yathā- svastikayantrāṇi,
            sandaṃśayantrāṇi, tālayantrāṇi, nāḍīyantrāṇi, śalākāyantrāṇi,
            upayantrāṇi ceti ||5|| </l>
          <l xml:id="SS.1.7.6"> tatra caturviṃśatiḥ svastikayantrāṇi , dve
            sandaṃśayantre, dve eva tālayantre , viṃśatirnāḍyaḥ, aṣṭāviṃśatiḥ
            śalākāḥ, pañcaviṃśatirupayantrāṇi ||6|| </l>
          <l xml:id="SS.1.7.7"> tāni prāyaśo lauhāni bhavanti; tatpratirūpakāṇi
            vā tadalābhe ||7|| </l>
          <l xml:id="SS.1.7.8"> tatra, nānāprakārāṇāṃ vyālānāṃ mṛgapakṣiṇāṃ
            mukhairmukhāni yantrāṇāṃ prāyaśaḥ sadṛśāni;
            tasmāt tatsārūpyādāgamādupadeśādanyayantradarśanādyuktitaśca
            kārayet ||8|| </l>
          <l xml:id="SS.1.7.9"> samāhitāni yantrāṇi kharaślakṣṇamukhāni ca |
            sudṛḍhāni surūpāṇi sugrahāṇi ca kārayet ||9|| </l>
          <l xml:id="SS.1.7.10"> tatra svastikayantrāṇi- aṣṭādaśāṅgulapramāṇāni,
            siṃhavyāghravṛkatarakṣvṛkṣadvīpimārjāraśṛgālamṛgair vārukakākakaṅkakuraracāsabhāsaśaśaghātyulūkacilliśyena-
            gṛdhrakrauñcabhṛṅgarājāñjalikarṇāvabhañjananandīmukhamukhāni ,
            masūrākṛtibhiḥ kīlairavabaddhāni , mūle 'ṅkuśavadāvṛttavāraṅgāṇi ,
            asthividaṣṭaśalyoddharaṇārtham upadiśyante ||10|| </l>
          <l xml:id="SS.1.7.11"> sanigraho 'nigrahaś ca sandaṃśau ṣoḍaśāṅgulau
            bhavataḥ, tvaṅmāṃsasirāsnāyugataśalyoddharaṇārtham upadiśyete
            ||11|| </l>
          <l xml:id="SS.1.7.12"> tālayantre - dvādaśāṅgule
            matsyatālavadekatāladvitālake, karṇanāsānāḍīśalyānāmāharaṇārtham
            ||12|| </l>
          <l xml:id="SS.1.7.13"> nāḍīyantrāṇi - anekaprakārāṇi,
            anekaprayojanāni, ekatomukhānyubhayatomukhāni ca; tāni
            srotogataśalyoddharaṇārthaṃ, rogadarśanārtham, ācūṣaṇārthaṃ,
            kriyāsaukaryārthaṃ ceti; tāni srotodvārapariṇāhāni,
            yathāyogadīrghāṇi ca | tatra
            bhagandarārśovraṇabastyuttarabastimūtravṛddhidakodaradhūmaniruddhaprakaśasanniruddhagudayantrāṇyalābūśṛṅgayantrāṇi
            copariṣṭādvakṣyāmaḥ ||13|| </l>
          <l xml:id="SS.1.7.14"> śalākāyantrāṇyapi nānāprakārāṇi,
            nānāprayojanāni, yathāyogapariṇāhadīrghāṇi ca; teṣāṃ
            gaṇḍūpadasarpaphaṇaśarapuṅkhabaḍiśamukhe dve dve,
            eṣaṇavyūhanacālanāharaṇārtham upadiśyete ; masūradalamātramukhe dve
            kiñcidānatāgre srotogataśalyoddharaṇārthaṃ; ṣaṭ kārpāsakṛtoṣṇīṣāṇi
            , pramārjanakriyāsu; trīṇi darvyākṛtīni khallamukhāni,
            kṣārauṣadhapraṇidhānārthaṃ ; trīṇyanyāni jāmbavavadanāni,
            trīṇyaṅkuśavadanāni, ṣaḍevāgnikarmasvabhipretāni;
            nāsārbudaharaṇārthamekaṃ kolāsthidalamātramukhaṃ
            khallatīkṣṇauṣṭhaṃ ; añjanārthamekaṃ kalāyaparimaṇḍalamubhayato
            mukulāgraṃ; mūtramārgaviśodhanārthamekaṃ
            mālatīpuṣpavṛntāgrapramāṇaparimaṇḍalam iti ||14|| </l>
          <l xml:id="SS.1.7.15"> upayantrāṇyapi-
            rajjuveṇikāpaṭṭacarmāntavalkalalatāvastrāṣṭhīlāśmamudgarapāṇipādatalāṅgulijihvā-
            dantanakhamukhabālāśvakaṭakaśākhāṣṭhīvanapravāhaṇaharṣāyaskāntamayāni
            kṣārāgnibheṣajāni ceti ||15|| </l>
          <l xml:id="SS.1.7.16"> etāni dehe sarvasmin dehasyāvayave tathā |
            sandhau koṣṭhe dhamanyāṃ ca yathāyogaṃ prayojayet ||16|| </l>
          <l xml:id="SS.1.7.17"> yantrakarmāṇi tu-
            nirghātanapūraṇabandhanavyūhanavartanacālanavivartanavivaraṇapīḍanamārgaviśodhanavikarṣaṇāharaṇāñchanonnamana-
            vinamanabhañjanonmathanācūṣaṇaiṣaṇadāraṇarjūkaraṇaprakṣālanapradhamanapramārjanāni
            caturviṃśatiḥ ||17|| </l>
          <l xml:id="SS.1.7.18"> svabuddhyā cāpi vibhajedyantrakarmāṇi buddhimān
            | asaṅkhyeyavikalpatvāc chalyānām iti niścayaḥ ||18|| </l>
          <l xml:id="SS.1.7.19"> tatra, atisthūlam, asāram, atidīrgham,
            atihrasvam, agrāhi, viṣamagrāhi, vakraṃ, śithilam, atyunnatam,
            mṛdukīlaṃ, mṛdumukhaṃ, mṛdupāśam, iti dvādaśa yantradoṣāḥ ||19|| </l>
          <l xml:id="SS.1.7.20"> etairdoṣairvinirmuktaṃ yantramaṣṭādaśāṅgulam |
            praśastaṃ bhiṣajā jñeyaṃ taddhi karmasu yojayet ||20|| </l>
          <l xml:id="SS.1.7.21"> dṛśyaṃ siṃhamukhādyais tu gūḍhaṃ
            kaṅkamukhādibhiḥ | nirhareta śanaiḥ śalyaṃ śāstrayuktivyapekṣayā
            ||21|| </l>
          <l xml:id="SS.1.7.22"> ni(vi)vartate sādhvavagāhate ca śalyaṃ
            nigṛhyoddharate ca yasmāt | yantreṣv ataḥ kaṅkamukhaṃ pradhānaṃ
            sthāneṣu sarveṣv adhi(vi)kāri caiva ||22|| </l>
          <l xml:id="SS.1.7.trailer"> iti suśrutasaṃhitāyāṃ sūtrasthāne
            yantravidhirnāma saptamo 'dhyāyaḥ ||7|| </l>

        </div>

        <div n="8" type="adhyāya">
          <l xml:id="SS.1.8.3"> viṃśatiḥ śastrāṇi, tad yathā-
            maṇḍalāgrakarapatravṛddhipatranakhaśastramudrikotpalapatrakārdhadhārasūcīkuśapatrāṭīmukha-
            śarārimukhāntarmukhatrikūrcakakuṭhārikāvrīhimukhārāvetasapatrakabaḍiśadantaśaṅkveṣaṇya
            iti ||3|| </l>
          <l xml:id="SS.1.8.4"> tatra maṇḍalāgrakarapatre syātāṃ chedane lekhane
            ca, vṛddhipatranakhaśastramudrikotpalapatrakārdhadhārāṇi chedane
            bhedane ca,
            sūcīkuśapatrāṭī(ṭā)mukhaśarārimukhāntarmukhatrikūrcakāni
            visrāvaṇe, kuṭhārikāvrīhimukhārāvetasapatrakāṇi vyadhane sūcī ca,
            baḍiśaṃ dantaśaṅkuś cāharaṇe, eṣaṇyeṣaṇe ānulomye ca, sūcyaḥ
            sīvane; ity aṣṭavidhe karmaṇyupayogaḥ śastrāṇāṃ vyākhyātaḥ ||4|| </l>
          <l xml:id="SS.1.8.5"> teṣāṃ atha yathāyogaṃ grahaṇasamāsopāyaḥ karmasu
            vakṣyate- tatra vṛddhipatraṃ vṛntaphalasādhāraṇe bhāge gṛhṇīyāt,
            bhedanānyevaṃ sarvāṇi, vṛddhipatraṃ maṇḍalāgraṃ ca kiñciduttānena
            pāṇinā lekhane bahuśo 'vacāryaṃ, vṛntāgre visrāvaṇāni, viśeṣeṇa tu
            bālavṛddhasukumārabhīrunārīṇāṃ rājñāṃ rājamā(pu)trāṇāṃ ca
            trikūrcakena visrāvayet,
            talapracchāditavṛntamaṅguṣṭhapradeśinībhyāṃ vrīhimukhaṃ,
            kuṭhārikāṃ
            vāmahastanyastāmitarahastamadhyamāṅgulyā'ṅguṣṭhaviṣṭabdhayā'bhihanyāt
            , ārākarapatraiṣaṇyo mūle, śeṣāṇi tu yathāyogaṃ gṛhṇīyāt ||5|| </l>
          <l xml:id="SS.1.8.6"> teṣāṃ nāmabhir evākṛtayaḥ prāyeṇa vyākhyātāḥ
            ||6|| </l>
          <l xml:id="SS.1.8.7"> tatra nakhaśastraiṣaṇyāvaṣṭāṅgule , sūcyo
            vakṣyante, (pradeśinyagraparvapradeśapramāṇā mudrikā, daśāṅgulā
            śarārimukhī sā ca (yā sā) kartarīti kathyate) | śeṣāṇi tu
            ṣaḍaṅgulāni ||7|| </l>
          <l xml:id="SS.1.8.8"> tāni sugrahāṇi, sulohāni, sudhārāṇi, surūpāṇi,
            susamāhitamukhāgrāṇi, akarālāni, ceti śastrasampat ||8|| </l>
          <l xml:id="SS.1.8.9"> tatra vakraṃ, kuṇṭhaṃ, khaṇḍaṃ, kharadhāram,
            atisthūlam, atyalpam, atidīrgham, atihrasvam, ity aṣṭau śastradoṣāḥ
            | ato viparītaguṇamādadīta, anyatra karapatrāt; taddhi
            kharadhāramasthicchedanārtham ||9|| </l>
          <l xml:id="SS.1.8.10"> tatra dhārā bhedanānāṃ māsūrī,
            lekhanānāmardhamāsūrī, vyadhanānāṃ visrāvaṇānāṃ ca kaiśikī,
            chedanānāmardhakaiśikīti ||10|| </l>
          <l xml:id="SS.1.8.11"> baḍiśaṃ dantaśaṅkuś cānatāgre |
            tīkṣṇakaṇṭakaprathamayavapatramukhyeṣaṇī (gaṇḍūpadākāramukhī ca)
            ||11|| </l>
          <l xml:id="SS.1.8.12"> teṣāṃ pāyanā trividhā kṣārodakataileṣu | tatra
            kṣārapāyitaṃ śaraśalyāsthicchedaneṣu, udakapāyitaṃ
            māṃsacchedanabhedanapāṭaneṣu, tailapāyitaṃ
            sirāvyadhanasnāyucchedaneṣu ||12|| </l>
          <l xml:id="SS.1.8.13"> teṣāṃ niśānārthaṃ ślakṣṇaśilā māṣavarṇā;
            dhārāsaṃsthāpanārthaṃ śālmalīphalakam iti ||13|| </l>
          <l xml:id="SS.1.8.14"> bhavati cātra- yadā suniśitaṃ śastraṃ
            romacchedi susaṃsthitam | sugṛhītaṃ pramāṇena tadā karmasu yojayet
            ||14|| </l>
          <l xml:id="SS.1.8.15"> anuśastrāṇi tu
            tvaksārasphaṭikakācakuruvindajalaukognikṣāranakhagojīśephālikāśākapatrakarīrabālāṅgulaya
            iti ||15|| </l>
          <l xml:id="SS.1.8.16"> śiśūnāṃ śastrabhīrūṇāṃ śastrābhāve ca yojayet |
            tvaksārādicaturvargaṃ chedye bhedye ca buddhimān ||16|| </l>
          <l xml:id="SS.1.8.17"> āhāryacchedyabhedyeṣu nakhaṃ śakyeṣu yojayet |
            vidhiḥ pravakṣyate paścāt kṣāravahnijalaukasām ||17||</l>
          <l xml:id="SS.1.8.18"> ye syur mukhagatā rogā netravartmagatāś ca ye |
            gojīśephālikāśākapatrairvisrāvayet tu tān ||18||</l>
          <l xml:id="SS.1.8.19"> eṣyeṣveṣaṇyalābhe tu bālāṅgulyaṅkurā hitāḥ ||
            śastrāṇy etāni matimān śuddhaśaikyāyasāni tu | kārayet
            karaṇaprāptaṃ karmāraṃ karmakovidam ||19|| </l>
          <l xml:id="SS.1.8.20"> prayogajñasya vaidyasya siddhir bhavati nity aśaḥ
            | tasmāt paricayaṃ kuryāc chastrāṇāṃ grahaṇe sadā ||20|| </l>
          <l xml:id="SS.1.8.trailer"> iti suśrutasaṃhitāyāṃ sūtrasthāne
            śastrāvacāraṇīyo nāmāṣṭamo 'dhyāyaḥ ||8|| </l>
        </div>

        <div n="9" type="adhyāya">
          <l xml:id="SS.1.9.3"> adhigatasarvaśāstrārtham api śiṣyaṃ yogyāṃ
            kārayet | snehādiṣu chedyādiṣu ca karmapatham upadiśet |
            subahuśruto 'pyakṛtayogyaḥ karmasvayogyo bhavati ||3|| </l>
          <l xml:id="SS.1.9.4"> tatra,
            puṣpaphalālābūkālindakatrapusai(so)rvārukarkārukaprabhṛtiṣu
            chedyaviśeṣān darśayet, utkartanāpakartanāni copadiśet;
            dṛtibastiprasevakaprabhṛtiṣūdakapaṅkapūrṇeṣu bhedyayogyāṃ; saromṇi
            carmaṇyātate lekhyasya; mṛtapaśusirāsūtpalanāleṣu ca vedhyasya;
            ghuṇopahatakāṣṭhaveṇunalanālīśuṣkālābūmukheṣveṣyasya;
            panasabimbībilvaphalamajjamṛtapaśudanteṣvāhāryasya;
            madhūcchiṣṭopalipte śālmalīphalake visrāvyasya;
            sūkṣmaghanavastrāntayor mṛducarmāntayoś ca sīvyasya;
            pustamayapuruṣāṅgapratyaṅgaviśeṣeṣu bandhanayogyāṃ; mṛduṣu
            māṃsakhaṇḍeṣv agnikṣārayogyāṃ; mṛducarmamāṃsapeśīṣūtpalanāleṣu ca
            karṇasandhibandhayogyām;
            udakapūrṇaghaṭapārśvasrotasyalābūmukhādiṣu ca
            netrapraṇidhānabastivraṇabastipīḍanayogyām iti ||4|| </l>
          <l xml:id="SS.1.9.5"> bhavataś cātra- evam ādiṣu medhāvī yogyārheṣu
            yathāvidhi | dravyeṣu yogyāṃ kurvāṇo na pramuhyati karmasu ||5|| </l>
          <l xml:id="SS.1.9.6"> tasmāt kauśalamanvicchan śastrakṣārāgnikarmasu |
            yasya yatreha sādharmyaṃ tatra yogyāṃ samācaret ||6|| </l>
          <l xml:id="SS.1.9.trailer"> iti suśrutasaṃhitāyāṃ sūtrasthāne
            yogyāsūtrīyo nāma navamo 'dhyāyaḥ ||9|| </l>
        </div>

        <div n="10" type="adhyāya">

          <l xml:id="SS.1.10.3"> adhigatatantreṇopāsitatantrārthena dṛṣṭakarmaṇā
            kṛtayogyena śāstraṃ nigadatā rājānujñātena nīcanakharomṇā śucinā
            śuklavastraparihitena chatravatā daṇḍahastena
            sopānatkenānuddhataveśena sumanasā kalyāṇābhivyāhāreṇākuhakena
            bandhubhūtena bhūtānāṃ susahāyavatā vaidyena viśikhā'nupraveṣṭavyā
            ||3|| </l>
          <l xml:id="SS.1.10.4"> tato
            dūtanimittaśakunamaṅgalānulomyenāturagṛhamabhigamya, upaviśya,
            āturamabhipaśyet spṛśet pṛcchec ca | tribhir etairvijñānopāyai rogāḥ
            prāyaśo veditavyā ity eke; tat tu na samyak, ṣaḍvidho hi rogāṇāṃ
            vijñānopāyaḥ, tad yathā- pañcabhiḥ śrotrādibhiḥ praśnena ceti ||4|| </l>
          <l xml:id="SS.1.10.5"> tatra śrotrendriyavijñeyā viśeṣā rogeṣu
            vraṇāsrāvavijñānīyādiṣu vakṣyante- ‘tatra saphenaṃ
            raktamīrayannanilaḥ saśabdo nirgacchati’(sū. a.26) ity evamādayaḥ,
            sparśanendriyavijñeyāḥ śītoṣṇaślakṣṇakarkaśamṛdukaṭhinatvād ayaḥ
            (sparśaviśeṣā ) jvaraśophādiṣu, cakṣurindriyavijñeyāḥ
            śarīropacayāpacayāyurlakṣaṇabalavarṇavikārādayaḥ,
            rasanendriyavijñeyāḥ pramehādiṣu rasaviśeṣāḥ, ghrāṇendriyavijñeyā
            ariṣṭaliṅgādiṣu vraṇānāmavraṇānāṃ ca gandhaviśeṣāḥ, praśnena ca
            vijānīyāddeśaṃ kālaṃ jātiṃ sātmyamātaṅkasamutpattiṃ
            vedanāsamucchrāyaṃ balamantaragniṃ vātamūtrapurīṣāṇāṃ
            pravṛttimapravṛttiṃ kālaprakarṣādīṃś ca viśeṣān | ātmasadṛśeṣu
            vijñānābhyupāyeṣu tatsthānīyairjānīyāt ||5|| </l>
          <l xml:id="SS.1.10.6"> evamabhisamīkṣya sādhyān sādhayet, yāpyān
            yāpayet, asādhyānnaivopakrameta, parisaṃvatsarotthitāṃś ca vikārān
            prāyaśo varjayet ||6|| </l>
          <l xml:id="SS.1.10.7"> bhavati cātra- mithyādṛṣṭā vikārā hi
            durākhyātās tathaiva ca | tathā duṣparimṛṣṭāś ca mohayeyuścikitsakam
            ||7|| </l>
          <l xml:id="SS.1.10.8"> tatra sādhyā api vyādhayaḥ prāyeṇaiṣāṃ
            duścikitsyatamā bhavanti | tad yathā-
            śrotriyanṛpatistrībālavṛddhabhīrurājasevakakitavadurbalavaidyavidagdhavyādhigopakadaridrakṛpaṇakrodhanānāmanātmavatāmanāthānāṃ
            ca; evaṃ nirūpya cikitsāṃ kurvan dharmārthakāmayaśāṃsi prāpnoti
            ||8|| </l>
          <l xml:id="SS.1.10.9"> bhavati cātra- strībhiḥ sahāsyāṃ saṃvāsaṃ
            parihāsaṃ ca varjayet | dattaṃ ca tābhyo
            nādeyamannādanyadbhiṣagvaraiḥ ||9|| </l>
          <l xml:id="SS.1.10.trailer"> iti suśrutasaṃhitāyāṃ sūtrasthāne
            viśikhānupraveśanīyo nāma daśamo 'dhyāyaḥ ||10|| </l>
        </div>

        <div n="11" type="adhyāya">


          <l xml:id="SS.1.11.3"> śastrānuśastrebhyaḥ kṣāraḥ pradhānatamaḥ,
            chedyabhedyalekhyakaraṇāt tridoṣaghnatvād viśeṣakriyāvacāraṇācca
            ||3|| </l>
          <l xml:id="SS.1.11.4"> tatra kṣaraṇāt kṣaṇanādvā kṣāraḥ ||4|| </l>
          <l xml:id="SS.1.11.5"> nānauṣadhisamavāyāttridoṣaghnaḥ , śuklatvāt 
            saumyaḥ; tasya saumyasyāpi sato
            dahanapacanadāraṇādiśaktiraviruddhā, āgneyauṣadhiguṇabhūyiṣṭhatvāt 
            kaṭuka uṣṇastīkṣṇaḥ pācano vilayanaḥ śodhano ropaṇaḥ śoṣaṇaḥ
            stambhano lekhanaḥ kṛmyāmakaphakuṣṭhaviṣamedasām upahantā
            puṃstvasya cātisevitaḥ ||5|| </l>
          <l xml:id="SS.1.11.6"> sa dvividhaḥ- pratisāraṇīyaḥ, pānīyaś ca ||6|| </l>
          <l xml:id="SS.1.11.7"> tatra pratisāraṇīyaḥ
            kuṣṭhakiṭibhadadrumaṇḍalakilāsabhagandarārbudārśoduṣṭavraṇanāḍīcarmakīla-
            tilakālakanyacchavyaṅgamaśakabāhyavidradhikṛmiviṣādiṣūpadiśyate ,
            saptasu ca mukharogeṣūpajihvādhijihvopakuśadantavaidarbheṣu tisṛṣu
            ca rohiṇīṣu, eteṣvevānuśastrapraṇidhānamuktam ||7|| </l>
          <l xml:id="SS.1.11.8"> pānīyas tu garagulmodarāgnisaṅgājīrṇārocakānāha-
            śarkarāśmaryābhyantaravidradhikṛmiviṣārśaḥsūpayujyate ||8|| </l>
          <l xml:id="SS.1.11.9"> ahitastu
            raktapittajvaritapittaprakṛtibālavṛddhadurbalabhrama-
            madamūrcchātimiraparītebhyo 'nyebhyaścaivaṃvidhebhyaḥ ||9|| </l>
          <l xml:id="SS.1.11.10"> taṃ cetarakṣāravaddagdhvā parisrāvayet; tasya
            vistaro 'nyatra ||10|| </l>
          <l xml:id="SS.1.11.11"> athetarastrividho mṛdurmadhyastīkṣṇaś ca | taṃ
            cikīrṣuḥ śaradi girisānujaṃ śucirupoṣya praśaste 'hani
            praśastadeśajātamanupahataṃ madhyamavayasaṃ
            mahāntamasitamuṣkakamadhivāsyāparedyuḥ pāṭayitvā khaṇḍaśaḥ
            prakalpyāvapāṭya nivāte deśe nicitiṃ kṛtvā sudhāśarkarāśca
            prakṣipya tilanālairādīpayet | athopaśānte 'gnau tadbhasma
            pṛthaggṛhṇīyādbhasmaśarkarāś ca | athānenaiva vidhānena
            kuṭajapalāśāśvakarṇapāribhadrakabibhītakāragvadhatilvakārkasnuhyapāmārgapāṭalānaktamālavṛṣakadalī-
            citrakapūtīkendravṛkṣāsphotāśvamārakasaptacchadāgnimanthaguñjāścatasraśca
            kośātakīḥ samūlaphalapatraśākhā dahet | tataḥ
            kṣāradroṇamudakadroṇaiḥ ṣaḍbhir āloḍya mūtrair vā
            yathoktairekaviṃśatikṛtvaḥ parisrāvya, mahati kaṭāhe
            śanairdarvyā'vaghaṭṭayan vipacet | sa yadā bhavatyaccho
            raktastīkṣṇaḥ picchilaś ca tamādāya mahati vastre parisrāvyetaraṃ
            vibhajya punaragnāvadhiśrayet | tata eva kṣārodakāt
            kuḍavamadhyardhaṃ vā'panayet | tataḥ
            kaṭaśarkarābhasmaśarkarākṣīrapākaśaṅkhanābhīragnivarṇāḥ
            kṛtvā''yase pātre tasminn eva kṣārodake niṣicya piṣṭvā tenaiva
            dvidroṇe 'ṣṭapalasammitaṃ śaṅkhanābhyādīnāṃ pramāṇaṃ prativāpya ,
            satatamapramattaścainamavaghaṭṭayan vipacet | sa yathā nātisāndro
            nātidravaś ca bhavati tathā prayateta |
            athainamāgatapākamavatāryānuguptamāyase kumbhe saṃvṛtamukhe
            nidadhyādeṣa madhyamaḥ ||11|| </l>
          <l xml:id="SS.1.11.12">eṣa caivāpratīvāpaḥ pakvaḥ saṃvyūhimo mṛduḥ
            ||12|| </l>
          <l xml:id="SS.1.11.13"> pratīvāpe yathālābhaṃ
            dantīdravantīcitrakalāṅgalīpūtikapravālatālapatrīviḍasuvarcikākanakakṣīrīhiṅguvacātiviṣāḥ
            samāḥ ślakṣṇacūrṇāḥ śuktipramāṇāḥ pratīvāpaḥ | sa eva sapratīvāpaḥ
            pakvaḥ pākyastīkṣṇaḥ ||13|| </l>
          <l xml:id="SS.1.11.14"> teṣāṃ yathāvyādhibalam upayogaḥ ||14|| </l>
          <l xml:id="SS.1.11.15"> kṣīṇabale tu kṣārodakamāvapedbalakaraṇārtham
            ||15|| </l>
          <l xml:id="SS.1.11.16"> bhavataś cātra- naivātitīkṣṇo na mṛduḥ śuklaḥ
            ślakṣṇo 'tha picchilaḥ | aviṣyandī śivaḥ śīghraḥ kṣāro hy aṣṭaguṇaḥ
            smṛtaḥ ||16|| </l>
          <l xml:id="SS.1.11.17">
            atimārdavaśvaity auṣṇyataikṣṇyapaicchilyasarpitāḥ |
            sāndratā'pakvatā hīnadravyatā doṣa ucyate ||17|| </l>
          <l xml:id="SS.1.11.18"> tatra kṣārasādhyavyādhivyādhitam upaveśya
            nivātātape deśe 'sambādhe 'gropaharaṇīyoktena
            vidhānenopasambhṛtasambhāraṃ, tato 'sya tamavakāśaṃ
            nirīkṣyāvaghṛṣyāvalikhya pracchayitvā , śalākayā kṣāraṃ
            pratisārayet, dattvā vākśatamātramupekṣeta ||18|| </l>
          <l xml:id="SS.1.11.19"> tasminnipatite vyādhau kṛṣṇatā dagdhalakṣaṇam
            |19| tatrāmlavargaḥ śamanaḥ sarpirmadhukasaṃyutaḥ ||19|| </l>
          <l xml:id="SS.1.11.20"> atha cet sthiramūlatvāt kṣāradagdhaṃ na
            śīryate | idamālepanaṃ tatra samagramavacārayet ||20|| </l>
          <l xml:id="SS.1.11.21">amlakāñjikabījāni tilān madhukam eva ca |
            prapeṣya samabhāgāni tenainamanulepayet ||21|| </l>
          <l xml:id="SS.1.11.22"> tilakalkaḥ samadhuko ghṛtākto vraṇaropaṇaḥ
            |22| rasenāmlena tīkṣṇena vīryoṣṇena ca yojitaḥ ||22|| </l>
          <l xml:id="SS.1.11.23">āgneyenāgninā tulyaḥ kathaṃ kṣāraḥ praśāmyati |
            evaṃ cenmanyase vatsa! procyamānaṃ nibodha me ||23||</l>
          <l xml:id="SS.1.11.24"> amlavarjān rasān kṣāre sarvāneva vibhāvayet |
            kaṭukas tatra bhūyiṣṭho lavaṇo 'nurasas tathā | amlena saha saṃyuktaḥ
            sa tīkṣṇalavaṇo rase ||24|| </l>
          <l xml:id="SS.1.11.25">mādhuryaṃ bhajate 'tyarthaṃ tīkṣṇabhāvaṃ
            vimuñcati | mādhuryācchamamāpnoti vahniradbhir ivāplutaḥ ||25|| </l>
          <l xml:id="SS.1.11.26"> tatra samyagdagdhe vikāropaśamo
            lāghavamanāsrāvaś ca |26| hīnadagdhe todakaṇḍujāḍyāni
            vyādhivṛddhiś ca |26| atidagdhe
            dāhapākarāgasrāvāṅgamardaklamapipāsāmūrcchāḥ syur maraṇaṃ vā ||26|| </l>
          <l xml:id="SS.1.11.27"> kṣāradagdhavraṇaṃ tu yathādoṣaṃ yathāvyādhi
            copakramet ||27|| </l>
          <l xml:id="SS.1.11.28"> atha naite kṣārakṛtyāḥ- tad yathā-
            durbalabālasthavirabhīrusarvāṅgaśūnodariraktapittigarbhiṇyṛtumatīpravṛddhajvaripramehirūkṣakṣatakṣīṇa-
            tṛṣṇāmūrcchopadrutaklībāpavṛttodvṛttaphalayonayaḥ ||28|| </l>
          <l xml:id="SS.1.11.29"> tathā
            marmasirāsnāyusandhitaruṇāsthisevanīdhamanīgalanābhinakhāntaḥśephaḥsrotaḥsvalpamāṃseṣu
            ca deśeṣv akṣṇoś ca na dadyādanyatra vartmarogāt ||29|| </l>
          <l xml:id="SS.1.11.30"> tatra kṣārasādhyeṣv api vyādhiṣu
            śūnagātramasthiśūlinamannadveṣiṇaṃ hṛdayasandhipīḍopadrutaṃ ca
            kṣāro na sādhayati (durbalabālasthavirādīn pratisāraṇīya iti)
            ||30|| </l>
          <l xml:id="SS.1.11.31"> bhavati cātra- viṣāgniśastrāśanimṛtyukalpaḥ
            kṣāro bhavatyalpamatiprayuktaḥ | sa dhīmatā samyaganuprayukto
            rogānnihanyādacireṇa ghorān ||31|| </l>
          <l xml:id="SS.1.11.trailer"> iti suśrutasaṃhitāyāṃ sūtrasthāne
            kṣārapākavidhirnāmaikādaśo 'dhyāyaḥ ||11|| </l>
        </div>

        <div n="12" type="adhyāya">
          <l xml:id="SS.1.12.3"> kṣārādagnirgarīyān kriyāsu vyākhyātaḥ,
            taddagdhānāṃ rogāṇāmapunarbhāvādbheṣajaśastrakṣārairasādhyānāṃ
            tatsādhyatvāc ca ||3|| </l>
          <l xml:id="SS.1.12.4"> athemāni dahanopakaraṇāni bhavanti- tad yathā-
            pippalyajāśakṛdgodantaśaraśalākājāmbavauṣṭhetaralauhāḥ
            kṣaudraguḍasnehāś ca | tatra,
            pippalyajāśakṛdgodantaśaraśalākāstvaggatānāṃ,
            jāmbavauṣṭhetaralauhā māṃsagatānāṃ, kṣaudraguḍasnehāḥ
            sirāsnāyusandhyasthigatānām ||4|| </l>
          <l xml:id="SS.1.12.5"> tatrāgnikarma sarvartuṣu kuryād anyatra
            śaradgrīṣmābhyāṃ; tatrāpyātyayike 'gnikarmasādhye vyādhau
            tatpratyanīkaṃ vidhiṃ kṛtvā ||5|| </l>
          <l xml:id="SS.1.12.6"> sarvavyādhiṣvṛtuṣu ca picchilamannaṃ
            bhuktavataḥ;
            mūḍhagarbhāśmarībhagandarodarārśomukharogeṣv abhuktavataḥ karma
            kurvīta ||6|| </l>
          <l xml:id="SS.1.12.7"> tatra dvividhamagnikarmāhureke- tvagdagdhaṃ,
            māṃsadagdhaṃ ca; iha tu sirāsnāyusandhyasthiṣv api na
            pratiṣiddho 'gniḥ ||7|| </l>
          <l xml:id="SS.1.12.8"> tatra, śabdaprādurbhāvo durgandhatā
            tvaksaṅkocaś ca tvagdagdhe, kapotavarṇatā'lpaśvayathuvedanā
            śuṣkasaṅkucitavraṇatā ca māṃsadagdhe; kṛṣṇonnatavraṇatā
            srāvasannirodhaś ca sirāsnāyudagdhe, rūkṣāruṇatā
            karkaśasthiravraṇatā ca sandhyasthidagdhe ||8|| </l>
          <l xml:id="SS.1.12.9"> tatra
            śirorogādhimanthayor bhrūlalāṭaśaṅkhapradeśeṣu dahet,
            vartmarogeṣvārdrālaktakapraticchannāṃ dṛṣṭiṃ kṛtvā vartmaromakūpān
            ||9|| </l>
          <l xml:id="SS.1.12.10"> tvaṅmāṃsasirāsnāyusandhyasthisthite 'tyugraruji
            vāyāvucchritakaṭhinasuptamāṃse vraṇe
            granthyarśo 'rbudabhagandarāpacīślīpadacarmakīlatilakālakāntravṛddhisandhisirācchedanādiṣu
            nāḍīśoṇitātipravṛttiṣu cāgnikarma kuryāt ||10|| </l>
          <l xml:id="SS.1.12.11"> tatra valaya-bindu-vilekhā-pratisāraṇānīti
            dahanaviśeṣāḥ ||11|| </l>
          <l xml:id="SS.1.12.12"> bhavati cātra- rogasya saṃsthānamavekṣya
            samyaṅnarasya marmāṇi balābalaṃ ca | vyādhiṃ tathartuṃ ca samīkṣya
            samyak tato 'vyavasyedbhiṣagagnikarma ||12|| </l>
          <l xml:id="SS.1.12.13"> tatra samyagdagdhe madhusarpirbhyāmabhyaṅgaḥ
            ||13|| </l>
          <l xml:id="SS.1.12.14"> athemānagninā pariharet-
            pittaprakṛtimantaḥśoṇitaṃ bhinnakoṣṭhamanuddhṛtaśalyaṃ durbalaṃ
            bālaṃ vṛddhaṃ bhīrumanekavraṇapīḍitamasvedyāṃśceti ||14|| </l>
          <l xml:id="SS.1.12.15"> ata ūrdhvamitarathādagdhalakṣaṇaṃ vakṣyāmaḥ |
            tatra, snigdhaṃ rūkṣaṃ vā''(cā)śrity a dravyamagnirdahati;
            agnisantapto hi snehaḥ sūkṣmasirānusāritvāt tvagādīnanupraviśyāśu
            dahati; tasmāt snehadagdhe 'dhikā rujo bhavanti ||15|| </l>
          <l xml:id="SS.1.12.16"> tatra pluṣṭaṃ durdagdhaṃ
            samyagdagdhamatidagdhaṃ ceti caturvidhamagnidagdham | tatra
            yadvivarṇaṃ pluṣyate 'timātraṃ tat pluṣṭaṃ; yatrottiṣṭhanti
            sphoṭāstīvrāścoṣadāharāgapākavedanāścirāccopaśāmyanti
            taddurdagdhaṃ; samyagdagdhamanavagāḍhaṃ tālavarṇaṃ susaṃsthitaṃ
            pūrvalakṣaṇayuktaṃ ca; atidagdhe māṃsāvalambanaṃ gātraviśleṣaḥ
            sirāsnāyusandhyasthivyāpādanamatimātraṃ
            jvaradāhapipāsāmūrcchāścopadravā bhavanti, vraṇaś cāsya cireṇa
            rohati, rūḍhaś ca vivarṇo bhavati |
            tadetaccaturvidhamagnidagdhalakṣaṇamātmakarmaprasādhakaṃ bhavati
            ||16|| </l>
          <l xml:id="SS.1.12.17"> bhavanti cātra- agninā kopitaṃ raktaṃ bhṛśaṃ
            jantoḥ prakupyati | tatas tenaiva vegena pittamasyābhyudīryate
            ||17|| </l>
          <l xml:id="SS.1.12.18"> tulyavīrye ubhe hyete rasato dravyatas tathā |
            tenāsya vedanāstīvrāḥ prakṛtyā ca vidahyate ||18||</l>
          <l xml:id="SS.1.12.19"> sphoṭāḥ śīghraṃ prajāyante jvarastṛṣṇā ca
            bādhate || dagdhasyopaśamārthāya cikitsā sampravakṣyate ||19|| </l>
          <l xml:id="SS.1.12.20">pluṣṭasyāgnipratapanaṃ kāryamuṣṇaṃ tathauṣadham
            | śarīre svinnabhūyiṣṭhe svinnaṃ bhavati śoṇitam ||20||</l>
          <l xml:id="SS.1.12.21"> prakṛtyā hyudakaṃ śītaṃ skandayatyatiśoṇitam |
            tasmāt sukhayati hyuṣṇaṃ nanu śītaṃ kathañcana ||21|| </l>
          <l xml:id="SS.1.12.22"> śītāmuṣṇāṃ ca durdagdhe kriyāṃ kuryād bhiṣak
            punaḥ | ghṛtālepanasekāṃs tu śītānevāsya kārayet ||22|| </l>
          <l xml:id="SS.1.12.23"> samyagdagdhe tugākṣīrīplakṣacandanagairikaiḥ |
            sāmṛtaiḥ sarpiṣā snigdhairālepaṃ kārayed bhiṣak ||23|| </l>
          <l xml:id="SS.1.12.24"> grāmyānūpaudakaiścainaṃ piṣṭairmāṃsaiḥ
            pralepayet | pittavidradhivaccainaṃ santatoṣmāṇamācaret ||24||</l>
          <l xml:id="SS.1.12.25"> atidagdhe viśīrṇāni māṃsānyuddhṛtya śītalām |
            kriyāṃ kuryād bhiṣak paś cācchālitaṇḍulakaṇḍanaiḥ ||25|| </l>
          <l xml:id="SS.1.12.26">tindukītvakkapālair vā ghṛtamiśraiḥ pralepayet |
            vraṇaṃ guḍūcīpatrair vā chādayed athavaudakaiḥ ||26||</l>
          <l xml:id="SS.1.12.27"> kriyāṃ ca nikhilāṃ kuryād bhiṣak
            pittavisarpavat || madhūcchiṣṭaṃ samadhukaṃ rodhraṃ sarjarasaṃ
            tathā ||27|| </l>
          <l xml:id="SS.1.12.28">mañjiṣṭhāṃ candanaṃ mūrvāṃ piṣṭvā
            sarpir vipācayet | sarveṣāmagnidagdhānāmetadropaṇam uttamam ||28|| </l>
          <l xml:id="SS.1.12.29"> snehadagdhe kriyāṃ rūkṣāṃ viśeṣeṇāvacārayet
            |29| ata ūrdhvaṃ pravakṣyāmi dhūmopahatalakṣaṇam ||29|| </l>
          <l xml:id="SS.1.12.30">śvasiti kṣauti cātyarthamapyādhamati kāsate |
            cakṣuṣoḥ paridāhaś ca rāgaścaivopajāyate ||30||</l>
          <l xml:id="SS.1.12.31"> sadhūmakaṃ niśvasiti ghreyamanyanna vetti ca |
            tathaiva ca rasān sarvān śrutiś cāsyopahanyate ||31||</l>
          <l xml:id="SS.1.12.32"> tṛṣṇādāhajvarayutaḥ sīdatyatha ca mūrcchati |
            dhūmopahata ity eṣaḥ śṛṇu tasya cikitsitam ||32|| </l>
          <l xml:id="SS.1.12.33">sarpirikṣurasaṃ drākṣāṃ payo vā śarkarāmbu vā |
            madhurāmlau rasau vā'pi vamanāya pradāpayet ||33||</l>
          <l xml:id="SS.1.12.34"> vamataḥ koṣṭhaśuddhiḥ syāddhūmagandhaśca
            naśyati | vidhinā'nena śāmyanti sadanakṣavathujvarāḥ ||34|| </l>
          <l xml:id="SS.1.12.35">dāhamūrcchātṛḍādhmānaśvāsakāsāś ca dāruṇāḥ |
            madhurairlavaṇāmlaiś ca kaṭukaiḥ kavalagrahaiḥ ||35||</l>
          <l xml:id="SS.1.12.36"> samyaggṛhṇātīndriyārthān manaś cāsya prasīdati
            | śirovirecanaṃ cāsmai dadyādyogena śāstravit ||36|| </l>
          <l xml:id="SS.1.12.37">dṛṣṭirviśudhyate cāsya śirogrīvaṃ ca dehinaḥ |
            avidāhi laghu snigdhamāhāraṃ cāsya kalpayet ||37|| </l>
          <l xml:id="SS.1.12.38"> uṣṇavātātapairdagdhe śītaḥ kāryo vidhiḥ sadā |
            śītavarṣānilairdagdhe snigdhamuṣṇaṃ ca śasyate ||38|| </l>
          <l xml:id="SS.1.12.39"> tathā'titejasā dagdhe siddharnāsti kathañcana
            | indravajrāgnidagdhe 'pi jīvati pratikārayet |
            snehābhyaṅgaparīṣekaiḥ pradehaiś ca tathā bhiṣak ||39||</l>
          <l xml:id="SS.1.12.trailer"> iti suśrutasaṃhitāyāṃ
            sūtrasthāne 'gnikarmavidhirnāma dvādaśo 'dhyāyaḥ ||12|| </l>
        </div>

        <div n="13" type="adhyāya">
          <l xml:id="SS.1.13.3">
            nṛpāḍhyabālasthavirabhīrudurbalanārīsukumārāṇāmanugrahārthaṃ
            paramasukumāro 'yaṃ śoṇitāvasecanopāyo 'bhihito jalaukasaḥ ||3|| </l>
          <l xml:id="SS.1.13.4"> tatra vātapittakaphaduṣṭaśoṇitaṃ yathāsaṅkhyaṃ
            śṛṅgajalaukālābubhir avasecayet, sarvāṇi sarvair vā (viśeṣastu
            visrāvyaṃ śṛṅgajalaukālābubhir gṛhṇīyāt) ||4|| </l>
          <l xml:id="SS.1.13.5"> bhavanti cātra ślokāḥ- uṣṇaṃ samadhuraṃ
            snigdhaṃ gavāṃ śṛṅgaṃ prakīrtitam | tasmād vātopasṛṣṭe tu hitaṃ
            tadavasecane ||5|| </l>
          <l xml:id="SS.1.13.6">śītādhivāsā madhurā jalaukā vārisambhavā |
            tasmāt pittopasṛṣṭe tu hitā sā tvavasecane ||6|| </l>
          <l xml:id="SS.1.13.7">alābu kaṭukaṃ rūkṣaṃ tīkṣṇaṃ ca parikīrtitam |
            tasmācchleṣmopasṛṣṭe tu hitaṃ tadavasecane ||7|| </l>
          <l xml:id="SS.1.13.8"> tatra pracchite tanubastipaṭalāvanaddhena
            śṛṅgeṇa śoṇitamavasecayed ācūṣaṇāt, sāntardīpayā'lābvā (jalāyukā
            vakṣyante) ||8|| </l>
          <l xml:id="SS.1.13.9"> jalamāsāmāyuriti jalāyukāḥ, jalamāsāmoka iti
            jalaukasaḥ ||9|| </l>
          <l xml:id="SS.1.13.10"> tā dvādaśa; tāsāṃ saviṣāḥ ṣaṭ, tāvatya eva
            nirviṣāḥ ||10|| </l>
          <l xml:id="SS.1.13.11"> tatra saviṣāḥ- kṛṣṇā, karburā, alagardā,
            indrāyudhā, sāmudrikā, gocandanā ceti | tāsu, añjanacūrṇavarṇā
            pṛthuśirāḥ kṛṣṇā; varmimatsyavadāyatā chinnonnatakukṣiḥ karburā;
            romaśā mahāpārśvā kṛṣṇamukhī alagardā;
            indrāyudhavadūrdhvarājibhiścitrā indrāyudhā; īṣadasitapītikā
            vicitrapuṣpākṛticitrā sāmudrikāḥ; govṛṣaṇavadadhobhāge
            dvidhābhūtākṛtiraṇumukhī gocandaneti | tābhir daṣṭe puruṣe daṃśe
            śvayathuratimātraṃ kaṇḍūrmūrcchā jvaro dāhaśchardirmadaḥ
            sadanam iti liṅgāni bhavanti | tatra mahāgadaḥ
            pānālepananasyakarmādiṣūpayojyaḥ | indrāyudhādaṣṭamasādhyam |
            ity etāḥ saviṣāḥ sacikitsitā vyākhyātāḥ ||11|| </l>
          <l xml:id="SS.1.13.12"> atha nirviṣāḥ- kapilā, piṅgalā, śaṅkumukhī,
            mūṣikā, puṇḍarīkamukhī, sāvarikā ceti | tatra,
            manaḥśilārañjitābhyām iva pārśvābhyāṃ pṛṣṭhe snigdhā mudgavarṇā
            kapilā; kiñcidraktā vṛttakāyā piṅgā''śugā ca piṅgalā; yakṛdvarṇā
            śīghrapāyinī dīrghatīkṣṇamukhī śaṅkumukhī;
            mūṣikākṛtivarṇā'niṣṭagandhā ca mūṣikā; mudgavarṇā
            puṇḍarīkatulyavaktrā puṇḍarīkamukhī; snigdhā
            padmapatravarṇā'ṣṭādaśāṅgulapramāṇā sāvarikā, sā ca paśvarthe;
            ity etā aviṣā vyākhyātāḥ ||12|| </l>
          <l xml:id="SS.1.13.13"> tāsāṃ yavanapāṇḍyasahyapautanādīni kṣetrāṇi;
            teṣu mahāśarīrā balavatyaḥ śīghrapāyinyo mahāśanā nirviṣāśca
            viśeṣeṇa bhavanti ||13|| </l>
          <l xml:id="SS.1.13.14"> tatra,
            saviṣamatsyakīṭadarduramūtrapurīṣakothajātāḥ kaluṣeṣv ambhasu ca
            saviṣāḥ;
            padmotpalanalinakumudasaugandhikakuvalayapuṇḍarīkaśaivalakothajātā
            vimaleṣv ambhaḥsu ca nirviṣāḥ ||14|| </l>
          <l xml:id="SS.1.13.15">bhavati cātra- kṣetreṣu vicarantyetāḥ
            salilāḍhyasugandhiṣu | na ca saṅkīrṇacāriṇyo na ca paṅkeśayāḥ
            sukhāḥ ||15||</l>
          <l xml:id="SS.1.13.16"> tāsāṃ grahaṇamārdracarmaṇā, anyair vā
            prayogairgṛhṇīyāt ||16|| </l>
          <l xml:id="SS.1.13.17"> athaināṃ nave mahati ghaṭe
            sarastaḍāgodakapaṅkamāvāpya nidadhyāt; bhakṣyārthe
            cāsām upaharecchaivalaṃ vallūramaudakāṃś ca kandāṃścūrṇīkṛtya;
            śayyārthaṃ tṛṇamaudakāni ca patrāṇi;
            tryahāttryahāccābhyo 'nyajjalaṃ bhakṣyaṃ ca dadyāt; saptarātrāt
            saptarātrāc ca ghaṭamanyaṃ saṅkrāmayet ||17|| </l>
          <l xml:id="SS.1.13.18"> bhavati cātra- sthūlamadhyāḥ parikliṣṭāḥ
            pṛthvyo mandaviceṣṭitāḥ | agrāhiṇyo 'lpapāyinyaḥ saviṣāś ca na
            pūjitāḥ ||18|| </l>
          <l xml:id="SS.1.13.19"> atha jalaukovasekasādhyavyādhitam upaveśya
            saṃveśya vā, virūkṣya cāsya tamavakāśaṃ mṛdgomayacūrṇairyadyarujaḥ
            syāt | gṛhītāś ca tāḥ sarṣaparajanīkalkodakapradigdhagātrīḥ
            salilasarakamadhye muhūrtasthitā vigataklamā jñātvā tābhī rogaṃ
            grāhayet | ślaṇaśuklārdrapicuprotāvacchannāṃ kṛtvā
            mukhamapāvṛṇuyāt; agṛhṇantyai kṣīrabinduṃ śoṇitabinduṃ vā dadyāt,
            śastrapadāni vā kurvīta; yadyevam api na gṛhṇīyāttadā'nyāṃ grāhayet
            ||19|| </l>
          <l xml:id="SS.1.13.20"> yadā ca niviśate 'śvakhuravadānanaṃ kṛtvonnamya
            ca skandhaṃ tadā jānīyād gṛhṇātīti; gṛhṇantīṃ
            cārdravastrāvacchannāṃ kṛtvā dhārayet ||20|| </l>
          <l xml:id="SS.1.13.21"> daṃśe
            todakaṇḍuprādurbhāvairjānīyācchuddhamiyamādatta iti;
            śuddhamādadānāmapanayetḥ atha śoṇitagandhena na muñcenmukhamasyāḥ
            saindhavacūrṇenāvakiret ||21|| </l>
          <l xml:id="SS.1.13.22"> atha patitāṃ taṇḍulakaṇḍanapradigdhagātrīṃ
            tailalavaṇābhyaktamukhīṃ vāmahastāṅguṣṭhāṅgulībhyāṃ gṛhītapucchāṃ
            dakṣiṇahastāṅguṣṭhāṅgulibhyāṃ śanaiḥ
            śanairanulomamanumārjayed āmukhāt, vāmayet tāvadyāvat
            samyagvāntaliṅgānīti | samyagvāntā salilasarake nyastā bhoktukāmā
            satī caret | yā sīdatī na ceṣṭate sā durvāntā, tāṃ punaḥ
            samyagvāmayet | durvāntāyā vyādhirasādhya indramado nāma bhavati |
            atha suvāntāṃ pūrvavat sannidadhyāt ||22|| </l>
          <l xml:id="SS.1.13.23"> śoṇitasya yogāyogānavekṣya
            śatadhautaghṛtābhyaṅgaḥ, tatpicudhāraṇaṃ vā; jalaukovraṇān
            madhunā'vaghaṭṭayet, śītābhir adbhiḥ pariṣecayed badhnīta vā,
            kaṣāyamadhurasnigdhaśītaiś ca pradehaiḥ pradihyāditi ||23|| </l>
          <l xml:id="SS.1.13.24"> bhavati cātra- kṣetrāṇi grahaṇaṃ jātīḥ poṣaṇaṃ
            sāvacāraṇam | jalaukasāṃ ca yo vetti tatsādhyān sa jayed gadān
            ||24|| </l>
          <l xml:id="SS.1.13.trailer"> iti suśrutasaṃhitāyāṃ sūtrasthāne
            jalaukāvacāraṇīyo nāma trayodaśo 'dhyāyaḥ ||12|| </l>
        </div>

        <div n="14" type="adhyāya">

          <l xml:id="SS.1.14.3"> tatra pāñcabhautikasya caturvidhasya ṣaḍrasasya
            dvividhavīryasyāṣṭavidhavīryasya vā'nekaguṇasyopayuktasyāhārasya
            samyakpariṇatasya yastejobhūtaḥ sāraḥ paramasūkṣmaḥ sa `rasaḥ’
            ity ucyate, tasya hṛdayaṃ sthānaṃ, sa
            hṛdayāccaturviṃśatidhamanīranupraviśyor dhvagādaśa
            daśādhogāminyaścatasraś ca tiryaggāḥ kṛtsnaṃ
            śarīramaharahastarpayati vardhayati dhārayati yāpayati
            cādṛṣṭahetukena karmaṇā | tasya
            śarīramanusarato 'numānād gatirupalakṣayitavyā kṣayavṛddhivaikṛtaiḥ
            | tasmin sarvaśarīrāvayavadoṣadhātumalāśayānusāriṇi rase jijñāsā-
            kimayaṃ saumyastaijasa? iti | atrocyate- sa khalu dravānusārī
            snehanajīvanatarpaṇadhāraṇādibhir viśeṣaiḥ saumya ity avagamyate
            ||3|| </l>
          <l xml:id="SS.1.14.4"> sa khalvāpyo raso yakṛtplīhānau prāpya
            rāgam upaiti ||4|| </l>
          <l xml:id="SS.1.14.5"> ślokau cātra bhavataḥ- rañjitāstejasā tvāpaḥ
            śarīrasthena dehinām | avyāpannāḥ prasannena raktamity abhidhīyate
            ||5|| </l>
          <l xml:id="SS.1.14.6"> rasādeva striyā raktaṃ rajaḥsañjñaṃ pravartate
            | tadvarṣāddvādaśādūrdhvaṃ yāti pañcāśataḥ kṣayam ||6|| </l>
          <l xml:id="SS.1.14.7"> ārtavaṃ śoṇitaṃ tvāgneyam,
            agnīṣomīyatvād garbhasya ||7|| </l>
          <l xml:id="SS.1.14.8"> pāñcabhautikaṃ tvapare jīvaraktamāhurācāryāḥ
            ||8|| </l>
          <l xml:id="SS.1.14.9"> visratā dravatā rāgaḥ spandanaṃ laghutā tathā |
            bhūmyādīnāṃ guṇā hyete dṛśyante cātra śoṇite ||9|| </l>
          <l xml:id="SS.1.14.10"> rasādraktaṃ tato māṃsaṃ māṃsānmedaḥ prajāyate
            | medaso 'sthi tato majjā majjñaḥ śukraṃ tu jāyate ||10|| </l>
          <l xml:id="SS.1.14.11"> tatraiteṣāṃ dhātūnāmannapānarasaḥ prīṇayitā
            ||11|| </l>
          <l xml:id="SS.1.14.12">rasajaṃ puruṣaṃ vidyādrasaṃ rakṣet prayatnataḥ
            | annātpānāñ ca matimānācārāñ cāpy atandritaḥ ||12|| </l>
          <l xml:id="SS.1.14.13"> tatra ‘rasa’ gatau dhātuḥ,
            aharahargacchatītyato rasaḥ ||13|| </l>
          <l xml:id="SS.1.14.14"> sa khalu trīṇi trīṇi kalāsahasrāṇi pañcadaśa
            ca kalā ekaikasmin dhātāvavatiṣṭhate; evaṃ māsena rasaḥ śukraṃ
            strīṇāṃ cārtavaṃ bhavati ||14|| </l>
          <l xml:id="SS.1.14.15"> bhavati cātra- aṣṭādaśasahasrāṇi saṅkhyā
            hy asmin samuccaye | kalānāṃ navatiḥ proktā svatantraparatantrayoḥ
            ||15|| </l>
          <l xml:id="SS.1.14.16"> sa śabdārcirjalasantānavadaṇunā
            viśeṣeṇānudhāvaty evaṃ śarīraṃ kevalam ||16|| </l>
          <l xml:id="SS.1.14.17"> vājīkaraṇyastvoṣadhayaḥ
            svabalaguṇotkarṣādvirecanavadupayuktāḥ śukraṃ śīghraṃ virecayanti
            ||17|| </l>
          <l xml:id="SS.1.14.18"> yathā hi puṣpamukulastho gandho na
            śakyamihāstīti vaktuṃ, naiva nāstīti; atha cāsti, satāṃ
            bhāvānāmabhivyaktiriti jñātvā , kevalaṃ saukṣmyānnābhivyajyate; sa
            eva vivṛtapatrakeśare puṣpe kālāntareṇābhivyaktiṃ gacchati; evaṃ
            bālānām api vayaḥpariṇāmācchukraprādurbhāvo bhavati,
            romarājyādayaś ca viśeṣā nārīṇām ||18|| </l>
          <l xml:id="SS.1.14.19"> sa evānnaraso vṛddhānāṃ (jarā)
            paripakvaśarīratvād aprīṇano bhavati ||19|| </l>
          <l xml:id="SS.1.14.20"> ta ete śarīradhāraṇāddhātava ity ucyante ||20|| </l>
          <l xml:id="SS.1.14.21"> teṣāṃ kṣayavṛddhī śoṇitanimitte,
            tasmāt tad adhikṛtya vakṣyāmaḥ | tatra, phenilamaruṇaṃ kṛṣṇaṃ
            paruṣaṃ tanu śīghragamaskandi ca vātena duṣṭaṃ; nīlaṃ pītaṃ
            haritaṃ śyāvaṃ visramaniṣṭaṃ pipīlikāmakṣikāṇāmaskandi ca pittena
            duṣṭaṃ; gairikodakapratīkāśaṃ snigdhaṃ śītalaṃ bahalaṃ picchilaṃ
            cirasrāvi māṃsapeśīprabhaṃ ca śleṣmaduṣṭaṃ; sarvalakṣaṇasaṃyuktaṃ
            kāñjikābhaṃ viśeṣato durgandhi ca sannipātaduṣṭaṃ; dvidoṣaliṅgaṃ
            saṃsṛṣṭam ||21|| </l>
          <l xml:id="SS.1.14.22"> indragopakapratīkāśamasaṃhatamavivarṇaṃ ca
            prakṛtisthaṃ jānīyāt ||22|| </l>
          <l xml:id="SS.1.14.23"> visrāvyāṇyanyatra vakṣyāmaḥ ||23|| </l>
          <l xml:id="SS.1.14.24"> athāvisrāvyāḥ- sarvāṅgaśophaḥ, kṣīṇasya
            cāmlabhojananimittaḥ, pāṇḍurogyarśasodariśoṣigarbhiṇīnāṃ ca
            śvayathavaḥ ||24|| </l>
          <l xml:id="SS.1.14.25"> śastravisrāvaṇaṃ dvividhaṃ- pracchānaṃ ,
            sirāvyadhanaṃ ca ||25|| </l>
          <l xml:id="SS.1.14.26"> tatra, ṛjvasaṅkīrṇaṃ sūkṣmaṃ
            samamanavagāḍhamanuttānamāśu ca śastraṃ
            pātayenmarmasirāsnāyusandhīnāṃ cānupaghāti ||26|| </l>
          <l xml:id="SS.1.14.27"> tatra, durdine durviddhe śītavātayor asvinne
            bhuktamātre skandatvāc choṇitaṃ na sravatyalpaṃ vā sravati ||27|| </l>
          <l xml:id="SS.1.14.28"> madamūrcchāśramārtānāṃ vātaviṇmūtrasaṅginām |
            nidrābhibhūtabhītānāṃ nṛṇāṃ nāsṛk pravartate ||28|| </l>
          <l xml:id="SS.1.14.29"> tad duṣṭaṃ śoṇitamanirhriyamāṇaṃ
            śophadāharāgapākavedanā janayet ||29|| </l>
          <l xml:id="SS.1.14.30">
            atyuṣṇe 'tisvinne 'tividdhe 'jñairvisrāvitamatipravartate ;
            tad atipravṛttaṃ śiro 'bhitāpamāndhyamadhimanthatimiraprādurbhāvaṃ
            dhātukṣayamākṣepakaṃ dāhaṃ pakṣāghātamekāṅgavikāraṃ hikkāṃ
            śvāsakāsau pāṇḍurogaṃ maraṇaṃ cāpādayati ||30|| </l>
          <l xml:id="SS.1.14.31"> tasmānna śīte nātyuṣṇe nāsvinne nātitāpite |
            yavāgūṃ prati pītasya śoṇitaṃ mokṣayed bhiṣak ||31|| </l>
          <l xml:id="SS.1.14.32"> samyaggatvā yadā raktaṃ svayamevāvatiṣṭhate |
            śuddhaṃ tadā vijānīyāt samyagvisrāvitaṃ ca tat ||32|| </l>
          <l xml:id="SS.1.14.33"> lāghavaṃ vedanāśāntirvyāghervegaparikṣayaḥ |
            samyagvisrāvite liṅgaṃ prasādo manasas tathā ||33|| </l>
          <l xml:id="SS.1.14.34"> tvagdoṣā granthayaḥ śophā rogāḥ śoṇitajāś ca ye
            | raktamokṣaṇaśīlānāṃ na bhavanti kadācana ||34|| </l>
          <l xml:id="SS.1.14.35"> atha khalvapravartamāne rakte
            elāśītaśivakuṣṭhatagarapāṭhābhadradāruviḍaṅgacitrakatrikaṭukāgāradhūmaharidrārkāṅkuranaktamālaphalairyathālābhaṃ
            tribhiścaturbhiḥ samastair vā
            cūrṇīkṛtairlavaṇatailapragāḍhairvraṇamukhamavagharṣayet, evaṃ
            samyak pravartate ||35|| </l>
          <l xml:id="SS.1.14.36"> athātipravṛtte
            rodhramadhukapriyaṅgupattaṅgupattaṅgagairikasarjarasarasāñjanaśālmalīpuṣpaśaṅkhaśuktimāṣayavagodhūmacūrṇaiḥ
            śanaiḥ śanairvraṇamukhamavacūrṇyāṅgulyagreṇāvapīḍayet
            sālasarjārjunārimedameṣaśṛṅgadhavadhanvanatvagbhi rvā cūrṇitābhiḥ
            kṣaumeṇa vā dhmāpitena samudraphenalākṣācūrṇair vā,
            yathoktarvraṇabandhanadravyairgāḍhaṃ badhnīyāt,
            śītācchādanabhojanāgāraiḥ śītaiḥ pradehapariṣekaiścopacaret,
            kṣāreṇāgninā vā dahedyathoktaṃ, vyadhādanantaraṃ tāmevātipravṛttāṃ
            sirāṃ vidhyet; kākolyādikvāthaṃ vā śarkarāmadhumadhuraṃ pāyayet,
            eṇahariṇorabhraśaśamahiṣavarāhāṇāṃ vā rudhiraṃ; kṣīrayūṣarasaiḥ
            susnigdhaiś cāśnīyāt; upadravāṃś ca yathāsvam upacaret ||36|| </l>
          <l xml:id="SS.1.14.37"> bhavanti cātra- dhātukṣayāt srute rakte mandaḥ
            sañjāyate 'nalaḥ | pavanaś ca paraṃ kopaṃ yāti tasmāt prayatnataḥ
            ||37|| </l>
          <l xml:id="SS.1.14.38"> taṃ nātiśītairlaghubhiḥ snigdhaiḥ
            śoṇitavardhanaiḥ | īṣadamlairanamlair vā bhojanaiḥ samupācaret
            ||38||</l>
          <l xml:id="SS.1.14.39"> caturvidhaṃ yadetaddhi rudhirasya nivāraṇam |
            sandhānaṃ skandanaṃ caiva pācanaṃ dahanaṃ tathā ||39|| </l>
          <l xml:id="SS.1.14.40"> vraṇaṃ kaṣāyaḥ sandhatte raktaṃ skandayate
            himam | tathā sampācayed bhasma dāhaḥ saṅkocayet sirāḥ ||40|| </l>
          <l xml:id="SS.1.14.41"> askandamāne rudhire sandhānāni prayojayet |
            sandhāne bhraśyamāne tu pācanaiḥ samupācaret ||41|| </l>

          <l xml:id="SS.1.14.42"> kalpairetaistribhir vaidyaḥ prayateta
            yathāvidhi | asiddhimatsu caiteṣu dāhaḥ parama iṣyate ||42|| </l>
          <l xml:id="SS.1.14.43"> śeṣadoṣe yato rakte na vyādhirativartate |
            sāvaśeṣe tataḥ stheyaṃ na tu kuryād atikramam ||43|| </l>
          <l xml:id="SS.1.14.44"> dehasya rudhiraṃ mūlaṃ rudhireṇaiva dhāryate |
            tasmād yatnena saṃrakṣyaṃ raktaṃ jīva iti sthitiḥ ||44|| </l>
          <l xml:id="SS.1.14.45"> srutaraktasya sekādyaiḥ śītaiḥ prakupite 'nile
            | śophaṃ satodaṃ koṣṇena sarpiṣā pariṣecat ||45|| </l>
          <l xml:id="SS.1.14.trailer"> iti suśrutasaṃhitāyāṃ sūtrasthāne
            śoṇitavarṇanīyo nāma caturdaśo 'dhyāya ||14|| </l>
        </div>

        <div n="15" type="adhyāya">

          <l xml:id="SS.1.15.3"> doṣadhātumalamūlaṃ hi śarīraṃ, tasmād eteṣāṃ
            lakṣaṇamucyamānam upadhāraya ||3|| </l>
          <l xml:id="SS.1.15.4"> tatra
            praspandanodvahanapūraṇavivekadhāraṇalakṣaṇo vāyuḥ pañcadhā
            pravibhaktaḥ śarīraṃ dhārayati (1) |4|
            rāgapaktyojastejomedhoṣmakṛt pittaṃ pañcadhā
            pravibhaktamagnikarmaṇā'nugrahaṃ karoti; (2) |4|
            sandhisaṃśleṣaṇasnehanaropaṇapūraṇabalasthairyakṛcchleṣmā pañcadhā
            pravibhakta udakakarmaṇā'nugrahaṃ karoti ||4|| </l>
          <l xml:id="SS.1.15.5"> rasastuṣṭiṃ prīṇanaṃ raktapuṣṭiṃ ca karoti,
            raktaṃ varṇaprasādaṃ māṃsapuṣṭiṃ jīvayati ca, māṃsaṃ śarīrapuṣṭiṃ
            medasaśca, medaḥ snehasvedau dṛḍhatvaṃ puṣṭimasthnāṃ ca, asthīni
            dehadhāraṇaṃ majjñaḥ puṣṭiṃ ca, majjā snehaṃ balaṃ śukrapuṣṭiṃ
            pūraṇamasthnāṃ ca karoti, śukraṃ dhairyaṃ cyavanaṃ prītiṃ
            dehabalaṃ harṣaṃ bījārthaṃ ca; (1) |5| purīṣam upastambhaṃ
            vāyvagnidhāraṇaṃ ca, bastipūraṇavikledakṛnmūtraṃ, svedaḥ
            kledatvaksaukumāryakṛt; (2) |5| raktalakṣaṇamārtavaṃ garbhakṛcca,
            garbho garbhalakṣaṇaṃ, stanyaṃ stanayor āpīnatvajananaṃ jīvanaṃ
            ceti ||5|| </l>
          <l xml:id="SS.1.15.6"> tatra vidhivat parirakṣaṇaṃ kurvīta ||6|| </l>
          <l xml:id="SS.1.15.7"> ata ūrdhvameṣāṃ kṣīṇalakṣaṇaṃ vakṣyāmaḥ |
            tatra, vātakṣaye mandaceṣṭatā'lpavāktvamapraharṣo mūḍhasañjñatā
            ca, pittakṣaye mandoṣmāgnitā niṣprabhatā ca, śleṣmakṣaye
            rūkṣatā'ntardāha āmāśayetaraśleṣmāśayaśūnyatā sandhiśaithilyaṃ
            (tṛṣṇā daurbalyaṃ prajāgaraṇaṃ) ca ||7|| </l>
          <l xml:id="SS.1.15.8"> tatra svayonivardhanānyeva pratīkāraḥ ||8|| </l>
          <l xml:id="SS.1.15.9"> rasakṣaye hṛtpīḍākampaśūnyatāstṛṣṇā ca,
            śoṇitakṣaye tvakpāruṣyamamlaśītaprārthanā sirāśaithilyaṃ ca,
            māṃsakṣaye
            sphiggaṇḍauṣṭhopasthoruvakṣaḥkakṣāpiṇḍikodaragrīvāśuṣkatā
            raukṣyatodau gātrāṇāṃ sadanaṃ dhamanīśaithilyaṃ ca, medaḥkṣaye
            plīhābhivṛddhiḥ sandhiśūnyatā raukṣyaṃ meduramāṃsaprārthanā ca,
            asthikṣaye 'sthiśūlaṃ dantanakhabhaṅgo raukṣyaṃ ca,
            majjakṣaye 'lpaśukratā parvabhedo 'sthinistodo 'sthiśūnyatā ca,
            śukrakṣaye meḍhravṛṣaṇavedanā'śaktirmaithune cirād vā prasekaḥ
            praseke cālparaktaśukradarśanam ||9|| </l>
          <l xml:id="SS.1.15.10"> tatrāpi svayonivardhanadravyopayogaḥ
            (pratīkāraḥ ) ||10|| </l>
          <l xml:id="SS.1.15.11"> purīṣakṣaye hṛdayapārśvapīḍā saśabdasya ca
            vāyor ūrdhvagamanaṃ kukṣau sañcaraṇaṃ ca, mūtrakṣaye
            bastitodo 'lpamūtratā ca; atrāpi svayonivardhanadravyopayogaḥ |
            svedakṣaye stabdharomakūpatā tvakśoṣaḥ sparśavaiguṇyaṃ
            svedanāśaśca; tatrābhyaṅgaḥ svedopayogaś ca ||11|| </l>
          <l xml:id="SS.1.15.12"> ārtavakṣaye yathocitakālādarśanamalpatā vā
            yonivedanā ca; tatra saṃśodhanamāgneyānāṃ ca dravyāṇāṃ
            vidhivadupayogaḥ | stanakṣaye stanayor mlānatā stanyāsambhavo 'lpatā
            vā; tatra śleṣmavardhanadravyopayogaḥ | garbhakṣaye
            garbhāspandanamanunnatakukṣitā ca; tatra prāptabastikālāyāḥ
            kṣīrabastiprayogo medyānnopayogaśceti ||12|| </l>
          <l xml:id="SS.1.15.13"> ata ūrdhvamativṛddhānāṃ doṣadhātumalānāṃ
            lakṣaṇaṃ vakṣyāmaḥ | vṛddhiḥ punareṣāṃ
            svayonivardhanātyupasevanādbhavati | tatra, vātavṛddhau
            vākpāruṣyaṃ kārśyaṃ kārṣṇyaṃ gātrasphuraṇamuṣṇakāmi(ma)tā
            nidrānāśo 'lpabalatvaṃ gāḍhavarcastvaṃ ca; pittavṛddhau
            pītāvabhāsatā santāpaḥ śītakāmitvamalpanidratā mūrcchā
            balahānirindriyadaurbalyaṃ pītaviṇmūtranetratvaṃ ca; śleṣmavṛddhau
            śauklyaṃ śaity aṃ sthairyaṃ gauravamavasādastandrā nidrā
            sandhiviśleṣaś ca ||13|| </l>
          <l xml:id="SS.1.15.14"> raso 'tivṛddho hṛdayotkledaṃ prasekaṃ
            cāpādayati; raktaṃ raktāṅgākṣitāṃ sirāpūrṇatvaṃ ca; māṃsaṃ
            sphiggaṇḍauṣṭhopasthorubāhujaṅghāsu vṛddhiṃ gurugātratāṃ ca;
            medaḥsnigdhāṅgatāmudarapārśvavṛddhiṃ kāsaśvāsādīn daurgandhyaṃ ca;
            asthyadhyasthīnyadhidantāṃśca; majjā sarvāṅganetragauravaṃ ca;
            śukraṃ śukrāśmarīmatiprādurbhāvaṃ ca ||14|| </l>
          <l xml:id="SS.1.15.15"> purīṣamāṭopaṃ kukṣau śūlaṃ ca; mūtraṃ
            mūtravṛddhiṃ muhurmuhuḥ pravṛttiṃ bastitodamādhmānaṃ ca;
            svedastvaco daurgandhyaṃ kaṇḍūṃ ca ||15|| </l>
          <l xml:id="SS.1.15.16"> ārtavamaṅgamardamatipravṛttiṃ daurgandhyaṃ ca;
            stanyaṃ stanayor āpīnatvaṃ muhurmuhuḥ pravṛttiṃ todaṃ ca; garbho
            jaṭharābhivṛddhiṃ svedaṃ ca ||16|| </l>
          <l xml:id="SS.1.15.17"> teṣāṃ yathāsvaṃ saṃśodhanaṃ kṣapaṇaṃ ca
            kṣayādaviruddhaiḥ kriyāviśeṣaiḥ prakurvīta ||17|| </l>
          <l xml:id="SS.1.15.18"> pūrvaḥ pūrvo 'tivṛddhatvād vardhayed dhi paraṃ
            param | tasmād atipravṛddhānāṃ dhātūnāṃ hrāsanaṃ hitam ||18|| </l>
          <l xml:id="SS.1.15.19"> balalakṣaṇaṃ balakṣayalakṣaṇaṃ cāta
            ūrdhvam upadekṣyāmaḥ | tatra rasādīnāṃ śukrāntānāṃ dhātūnāṃ yat
            paraṃ tejastat khalvojastad eva balam ity ucyate, svaśāstrasiddhāntāt
            ||19|| </l>
          <l xml:id="SS.1.15.20"> tatra balena sthiropacitamāṃsatā
            sarvaceṣṭāsvapratighātaḥ svaravarṇaprasādo bāhyānāmābhyantarāṇāṃ
            ca karaṇānāmātmakāryapratipattir bhavati ||20|| </l>
          <l xml:id="SS.1.15.21"> bhavanti cātra- ojaḥ somātmakaṃ snigdhaṃ
            śuklaṃ śītaṃ sthiraṃ saram | viviktaṃ mṛdu mṛtsnaṃ ca
            prāṇāyatanam uttamam ||21|| </l>
          <l xml:id="SS.1.15.22"> dehaḥ sāvayavastena vyāpto bhavati dehinaḥ |
            tadabhāvāc ca śīryante śarīrāṇi śarīriṇām ||22||</l>
          <l xml:id="SS.1.15.23">
            abhighātātkṣayātkopācchokāddhyānācchramātkṣudhaḥ | ojaḥ saṅkṣīyate
            hyebhyo dhātugrahaṇaniḥsṛtam | tejaḥ samīritaṃ tasmād visraṃsayati
            dehinaḥ ||23|| </l>
          <l xml:id="SS.1.15.24"> tasya visraṃso vyāpat kṣaya iti (trayo doṣāḥ;)
            liṅgāni bhavanti sandhiviśleṣo gātrāṇāṃ sadanaṃ doṣacyavanaṃ
            kriyāsannirodhaś ca visraṃse, stabdhagurugātratā vātaśopho
            varṇabhedo glānistandrā nidrā ca vyāpanne, mūrcchā māṃsakṣayo
            mohaḥ pralāpo maraṇam iti ca kṣaye ||24|| </l>
          <l xml:id="SS.1.15.25"> bhavanti cātra- trayo doṣā balasyoktā
            vyāpadvisraṃsanakṣayāḥ | viśleṣasādau gātrāṇāṃ doṣavisraṃsanaṃ
            śramaḥ ||25|| </l>
          <l xml:id="SS.1.15.26">aprācuryaṃ kriyāṇāṃ ca balavisraṃsalakṣaṇam |
            gurutvaṃ stabdhatā'ṅgeṣu glānirvarṇasya bhedanam ||26||</l>
          <l xml:id="SS.1.15.27"> tandrā nidrā vātaśopho balavyāpadi lakṣaṇam |
            mūrcchā māṃsakṣayo mohaḥ pralāpo 'jñānam eva ca ||27|| </l>
          <l xml:id="SS.1.15.28">pūrvoktāni ca liṅgāni maraṇaṃ ca balakṣaye |
            tatra visraṃse vyāpanne ca kriyāviśeṣairaviruddhairbalamāpyāyayet
            ; itaraṃ tu mūḍhasañjñaṃ varjayet ||28|| </l>
          <l xml:id="SS.1.15.29"> doṣadhātumalakṣīṇo balakṣīṇo 'pi vā naraḥ |
            svayonivardhanaṃ yattadannapānaṃ prakāṅkṣati ||29|| </l>
          <l xml:id="SS.1.15.30">yadyadāhārajātaṃ tu kṣīṇaḥ prārthayate naraḥ |
            tasya tasya sa lābhe tu taṃ taṃ kṣayamapohati ||30|| </l>
          <l xml:id="SS.1.15.31"> yasya dhātukṣayādvāyuḥ sañjñāṃ karma ca
            nāśayet | prakṣīṇaṃ ca balaṃ yasya nāsau śakyaścikitsitum ||31|| </l>
          <l xml:id="SS.1.15.32"> rasanimittam eva sthaulyaṃ kārśyaṃ ca | tatra
            śleṣmalāhārasevino 'dhyaśanaśīlasyāvyāyāmino divāsvapnaratasya cāma
            evānnaraso madhurataraś ca śarīramanukrāmannatisnehānmedo janayati,
            tadatisthaulyamāpādayati ; tamatisthūlaṃ
            kṣudraśvāsapipāsākṣutsvapnasvedagātradaurgandhyakrathanagātrasādagadgadatvāni
            kṣipramevāviśanti, saukumāryānmedasaḥ sarvakriyāsvasamarthaḥ,
            kaphamedoniruddhamārgatvāccālpavyavāyo bhavati, āvṛtamārgatvād eva
            śeṣā dhātavo nāpyāyante 'tyarthamato 'lpaprāṇo bhavati,
            pramehapiḍakājvarabhagandaravidradhivātavikārāṇāmanyatamaṃ prāpya
            pañcatvam upayāti, sarva eva cāsya rogā balavanto
            bhavantyāvṛtamārgatvāt srotasām; atas tasyotpattihetuṃ pariharet |
            utpanne tu
            śilājatuguggulugomūtratriphalāloharajorasāñjanamadhuyavamudgakoradūṣakaśyāmākoddālakādīnāṃ
            virūkṣaṇacchedanīyānāṃ ca dravyāṇāṃ vidhivadupayogo vyāyāmo
            lekhanabastyupayogaśceti ||32|| </l>
          <l xml:id="SS.1.15.33"> tatra
            punarvātalāhārasevino 'tivyāyāmavyavāyādhyayanabhayaśokadhyānarātrijāgaraṇapipāsākṣu
            tkaṣāyālpāśanaprabhṛtibhir upaśoṣito rasadhātuḥ
            śarīramananukrāmannalpatvānna prīṇāti, tasmād atikārśyaṃ bhavati;
            so 'tikṛśaḥ
            kṣutpipāsāśītoṣṇavātavarṣabhārādāneṣv asahiṣṇurvātarogaprāyo 'lpaprāṇaśca
            kriyāsu bhavati,
            śvāsakāsaśoṣaplīhodarāgnisādagulmaraktapittānām anyatamamāsādya
            maraṇam upayāti, sarva eva cāsya rogā balavanto
            bhavantyalpaprāṇatvāt ; atas tasyotpattihetuṃ pariharet | utpanne tu
            payasyāśvagandhāvidārigandhāśatāvarībalātibalānāgabalānāṃ
            madhurāṇāmanyāsāṃ cauṣadhīnām upayogaḥ,
            kṣīradadhighṛtamāṃsaśāliṣaṣṭikayavagodhūmānāṃ ca,
            divāsvapnabrahmacaryāvyāyāmabṛṃhaṇabastyupayogaśceti ||33|| </l>
          <l xml:id="SS.1.15.34"> yaḥ punarubhayasādhāraṇānyāseveta
            tasyānnarasaḥ śarīramanukrāman samān dhātūnupacinoti,
            samadhātutvānmadhyaśarīro bhavati sarvakriyāsu samarthaḥ
            kṣutpipāsāśītoṣṇavātavarṣātapasaho balavāṃśca, sa
            satatamanupālayitavya iti ||34|| </l>
          <l xml:id="SS.1.15.35"> bhavanti cātra- atyantagarhitāvetau sadā
            sthūlakṛśau narau | śreṣṭho madhyaśarīras tu kṛśaḥ sthūlāttu
            pūjitaḥ ||35|| </l>
          <l xml:id="SS.1.15.36"> doṣaḥ prakupito dhātūn kṣapayatyātmatejasā |
            iddhaḥ svatejasā vahnirukhāgatamivodakam ||36|| </l>
          <l xml:id="SS.1.15.37"> vailakṣaṇyāccharīrāṇāmasthāyitvāt tathaiva ca |
            doṣadhātumalānāṃ tu parimāṇaṃ na vidyate ||37|| </l>
          <l xml:id="SS.1.15.38"> eṣāṃ samatvaṃ yac cāpi bhiṣagbhir avadhāryate |
            na tat svāsthyādṛte śakyaṃ vaktumanyena hetunā ||38|| </l>
          <l xml:id="SS.1.15.39"> doṣādīnāṃ tvasamatāmanumānena lakṣayet |
            aprasannendriyaṃ vīkṣya puruṣaṃ kuśalo bhiṣak ||39|| </l>
          <l xml:id="SS.1.15.40"> (svasthasya rakṣaṇaṃ kuryād asvasthasya tu
            buddhimān) | kṣapayed bṛṃhayec cāpi doṣadhātumalān bhiṣak |
            tāvadyāvadarogaḥ syādetatsāmyasya lakṣaṇam ||40|| </l>
          <l xml:id="SS.1.15.41"> samadoṣaḥ samāgniś ca samadhātumalakriyaḥ |
            prasannātmendriyamanāḥ svastha ity abhidhīyate ||41|| </l>
          <l xml:id="SS.1.15.trailer"> iti suśrutasaṃhitāyāṃ sūtrasthāne
            doṣadhātumalakṣayavṛddhivijñānīyo nāma pañcadaśo 'dhyāyaḥ ||15||
          </l>
        </div>

        <div n="16" type="adhyāya">
          <l xml:id="SS.1.16.3"> rakṣābhūṣaṇanimittaṃ bālasya karṇau vidhyete |
            tau ṣaṣṭhe māsi saptame vā śuklapakṣe praśasteṣu
            tithikaraṇamuhūrtanakṣatreṣu kṛtamaṅgalasvastivācanaṃ dhātryaṅke
            kumāradharāṅke vā kumāram upaveśya bālakrīḍanakaiḥ
            pralobhyābhis āntvayan bhiṣagvāmahastenākṛṣya karṇaṃ daivakṛte
            chidra ādity akarāvabhāsite śanaiḥ śanairdakṣiṇahastenarju vidhyet,
            pratanukaṃ sūcyā, bahalamārayā, pūrvaṃ dakṣiṇaṃ kumārasya, vāmaṃ
            kumāryāḥ; tataḥ picuvartiṃ praveśayet ||3|| </l>
          <l xml:id="SS.1.16.4"> śoṇitabahutvena vedanayā cānyadeśaviddhamiti
            jānīyāt, nirupadravatayā taddeśaviddham iti ||4|| </l>
          <l xml:id="SS.1.16.5"> tatrājñena yadṛcchayā viddhāsu sirāsu
            kālikāmarmarikālohitikāsūpadravā bhavanti | tatra, kālikāyāṃ jvaro
            dāhaḥ śvayathurvedanā ca bhavati; marmarikāyāṃ vedanā jvaro
            granthayaśca; lohitikāyāṃ manyāstambhāpatānakaśirograhakarṇaśūlāni
            bhavanti | teṣu yathāsvaṃ pratikurvīta ||5|| </l>
          <l xml:id="SS.1.16.6">
            kliṣṭajihmāpraśastasūcīvyadhād gāḍhataravartitvād doṣasamudāyādapraśastavyadhādvā
            yatra saṃrambho vedanā vā bhavati tatra vartim upahṛtyāśu
            madhukairaṇḍamūlamañjiṣṭhāyavatilakalkairmadhughṛtapragāḍhairālepayettāvadyāvat
            surūḍha iti; surūḍhaṃ cainaṃ punarvidhyet; vidhānaṃ tu
            pūrvoktam eva ||6|| </l>
          <l xml:id="SS.1.16.7"> tatra samyagviddhamāmatailena pariṣecayet,
            tryahāttryahāc ca vartiṃ sthūlatarāṃ dadyāt, pariṣekaṃ ca tameva
            ||7|| </l>
          <l xml:id="SS.1.16.8"> atha vyapagatadoṣopadrave karṇe vardhanārthaṃ
            laghu vardhanakaṃ kuryāt ||8|| </l>
          <l xml:id="SS.1.16.9"> evaṃ vivardhitaḥ karṇaśchidyate tu dvidhā nṛṇām
            | doṣato vā'bhighātādvā sandhānaṃ tasya me śṛṇu ||9|| </l>
          <l xml:id="SS.1.16.10"> tatra samāsena pañcadaśakarṇabandhākṛtayaḥ |
            tad yathā- nemisandhānaka utpalabhedyako vallūraka āsaṅgimo
            gaṇḍakarṇa āhāryo nirvedhimo vyāyojimaḥ
            kapāṭasandhiko 'rdhakapāṭasandhikaḥ saṅkṣipto hīnakarṇo vallīkarṇo
            yaṣṭikarṇaḥ kākauṣṭhaka iti | teṣu,
            pṛthulāyatasamobhayapālirnemisandhānakaḥ,
            vṛttāyatasamobhayapālirutpalabhedyakaḥ;
            hrasvavṛttasamobhayapālirvallūrakaḥ;
            abhyantaradīrghaikapālirāsaṅgimaḥ; bāhyadīrghaikapālirgaṇḍakarṇaḥ;
            apālirubhayato 'pyāhāryaḥ; pīṭhopamapālirubhayataḥ
            kṣīṇaputrikāśrito nirvedhimaḥ, sthūlāṇusamaviṣamapālirvyāyojimaḥ;
            abhyantaradīrghaikapāliritarālpapāliḥ kapāṭasandhikaḥ;
            bāhyadīrghaikapāliritarālpapālirardhakapāṭasandhikaḥ | tatra
            daśaite karṇabandhavikalpāḥ sādhyāḥ ; teṣāṃ svanāmabhir evākṛtayaḥ
            prāyeṇa vyākhyātāḥ saṅkṣiptādayaḥ pañcāsādhyāḥ | tatra
            śuṣkaśaṣkulirutsannapāliritarālpapāliḥ saṅkṣiptaḥ ;
            anadhiṣṭhānapāliḥ paryantayoḥ kṣīṇamāṃso hīnakarṇaḥ;
            tanuviṣamālpapālirvallīkarṇaḥ;
            grathitamāṃsastabdhasirātatasūkṣmapāliryaṣṭikarṇaḥ;
            nirmāṃsasaṅkṣiptāgrālpaśoṇitapāliḥ kākauṣṭhaka iti | baddheṣv api
            tu śophadāharāgapākapiḍakāsrāvayuktā na siddhim upayānti ||10|| </l>
          <l xml:id="SS.1.16.11"> bhavanti cātra- yasya pālidvayam api karṇasya
            na bhavediha | karṇapīṭhaṃ same madhye tasya viddhvā vivardhayet
            ||11|| </l>
          <l xml:id="SS.1.16.12"> bāhyāyāmiha dīrghāyāṃ sandhirābhyantaro bhavet
            | ābhyantarāyāṃ dīrghāyāṃ bāhyasanghirudāhṛtaḥ ||12|| </l>
          <l xml:id="SS.1.16.13"> ekaiva tu bhavet pāliḥ sthūlā pṛthvī sthirā ca
            yā | tāṃ dvidhā pāṭayitvā tu chittvā copari sandhayet ||13|| </l>
          <l xml:id="SS.1.16.14"> gaṇḍādutpāṭya māṃsena sānubandhena jīvatā |
            karṇapālīmapāles tu kuryānnirlikhya śāstravit ||14|| </l>
          <l xml:id="SS.1.16.15"> ato 'nyatamaṃ bandhaṃ
            cikīrṣuragropaharaṇīyoktopasambhṛtasambhāraṃ viśeṣataś cātropaharet
            surāmaṇḍaṃ kṣīramudakaṃ dhānyāmlaṃ kapālacūrṇaṃ ceti | tato 'ṅganāṃ
            puruṣaṃ vā grathitakeśāntaṃ laghu bhuktavantamāptaiḥ suparigṛhītaṃ
            ca kṛtvā, bandham upadhārya,
            chedyabhedyalekhyavyadhanair upapannair upapādya,
            karṇaśoṇitamavekṣya duṣṭamaduṣṭaṃ veti; tatra vātaduṣṭe
            dhānyāmloṣṇodakābhyāṃ pittaduṣṭe śītodakapayobhyāṃ śleṣmaduṣṭe
            surāmaṇḍoṣṇodakābhyāṃ prakṣālya karṇau,
            punaravalikhyānunnatamahīnamaviṣamaṃ ca karṇasandhiṃ sanniveśya,
            sthitaraktaṃ sandadhyāt | tato madhughṛtenābhyajya
            picuprotayor anyatareṇāvaguṇṭhya sūtreṇānavagāḍhamanatiśithilaṃ ca
            baddhvā kapālacūrṇenāvakīryācārikam upadiśet, dvivraṇīyoktena ca
            vidhānenopacaret ||15|| </l>
          <l xml:id="SS.1.16.16"> bhavati cātra- vighaṭṭanaṃ divāsvapnaṃ
            vyāyāmamatibhojanam | vyavāyamagnisantāpaṃ vākśramaṃ ca vivarjayet
            ||16|| </l>
          <l xml:id="SS.1.16.17"> na cāśuddharaktamatipravṛttaraktaṃ kṣīṇaraktaṃ
            vā sandadhyāt | sa hi vātaduṣṭe rakte rūḍho 'pi paripuṭanavān,
            pittaduṣṭe dāhapākarāgavedanāvān, śleṣmaduṣṭe stabdhaḥ kaṇḍūmān,
            atipravṛttarakte śyāvaśophavān, kṣīṇo 'lpamāṃso na vṛddhim upaiti
            ||17|| </l>
          <l xml:id="SS.1.16.18"> (āmatailena trirātraṃ pariṣecayet, trirātrācca
            picuṃ parivartayet) | sa yadā surūḍho nirupadravaḥ savarṇo bhavati
            tadainaṃ śanaiḥ śanairabhivardhayet | ato 'nyathā
            saṃrambhadāhapākarāgavedanāvān, punaśchidyate vā ||18|| </l>
          <l xml:id="SS.1.16.19"> athāsyāpraduṣṭasyābhivardhanārthamabhyaṅgaḥ |
            tad yathā- godhāpratudaviṣkirānūpaudakavasāmajjānau payaḥ
            sarpistailaṃ gaurasarṣapajaṃ ca yathālābhaṃ
            sambhṛtyārkālarkabalātibalānantāpāmārgāśvagandhāvidārigandhākṣīraśuklājalaśūkamadhuravargapayasyāprativāpaṃ
            tailaṃ vā pācayitvā svanuguptaṃ nidadhyāt ||19|| </l>
          <l xml:id="SS.1.16.20"> sveditonmarditaṃ karṇaṃ snehenaitena yojayet |
            athānupadravaḥ samyagbalavāṃś ca vivardhate ||20|| </l>
          <l xml:id="SS.1.16.21"> yavāśvagandhāyaṣṭyāhvaistilaiścodvartanaṃ
            hitam |21| śatāvaryaśvagandhābhyāṃ payasyairaṇḍajīvanaiḥ ||21|| </l>
          <l xml:id="SS.1.16.22"> tailaṃ vipakvaṃ sakṣīramabhyaṅgāt
            pālivardhanam |22| ye tu karṇā na vardhante svedasnehopapāditāḥ
            ||22|| </l>
          <l xml:id="SS.1.16.23"> teṣāṃ apāṅgadeśe tu kuryāt pracchānam eva tu |
            bāhyacchedaṃ na kurvīta vyāpadaḥ syustatodhruvāḥ ||23||</l>
          <l xml:id="SS.1.16.24"> baddhamātraṃ tu yaḥ karṇaṃ
            sahasaivābhivardhayet | āmakośī samādhmātaḥ kṣipram eva vimucyate
            ||24|| </l>
          <l xml:id="SS.1.16.25"> jātaromā suvartmā ca śliṣṭasandhiḥ samaḥ
            sthiraḥ | surūḍho 'vedano yaś ca taṃ karṇaṃ vardhayecchanaiḥ ||25|| </l>
          <l xml:id="SS.1.16.26.0"> amitāḥ karṇabandhās tu vijñeyāḥ kuśalairiha |
            yo yathā suviśiṣṭaḥ syāttaṃ tathā viniyojayet |</l>
          <l xml:id="SS.1.16.26.1"> (karṇapālyāmayānnṝṇāṃ punarvakṣyāmi
            suśruta! | karṇapālyāṃ prakupitā vātapittakaphāstrayaḥ(1) ||26|| </l>
          <l xml:id="SS.1.16.26.2">dvidhā vā'pyatha saṃsṛṣṭāḥ kurvanti vividhā
            rujaḥ | visphoṭaḥ stabdhatā śophaḥ pālyāṃ doṣe tu vātike(2)
            ||26||</l>
          <l xml:id="SS.1.16.26.3"> dāhavisphoṭajananaṃ śophaḥ pākaś ca paittike
            | kaṇḍūḥ saśvayathuḥ stambho gurutvaṃ ca kaphātmake(3) ||26|| </l>
          <l xml:id="SS.1.16.26.4">yathādoṣaṃ ca saṃśodhya kuryāt teṣāṃ
            cikitsitam | svedābhyaṅgaparīṣekaiḥ pralepāsṛgvimokṣaṇaiḥ(4)
            ||26|| </l>
          <l xml:id="SS.1.16.26.5">mṛdvīṃ kriyāṃ bṛṃhaṇīyairyathāsvaṃ
            bhojanais tathā | ya evaṃ vetti doṣāṇāṃ cikitsāṃ kartumarhati(5)
            ||26||</l>
          <l xml:id="SS.1.16.26.6"> ata ūrdhvaṃ nāmaliṅgairvakṣye
            pālyām upadravān | utpāṭakaścotpuṭakaḥ śyāvaḥ kaṇḍūyuto bhṛśam(6)
            ||26||</l>
          <l xml:id="SS.1.16.26.7"> avamanthaḥ sakaṇḍūko granthiko jambulastathā
            | srāvī ca dāhavāṃś caiva śṛṇveṣāṃ kramaśaḥ kriyām(7) ||26|| </l>
          <l xml:id="SS.1.16.26.8">apāmārgaḥ sarjarasaḥ pāṭalālakucatvacau |
            utpāṭake pralepaḥ syāttailamebhiś ca pācayet(8) ||26|| </l>
          <l xml:id="SS.1.16.26.9">śampākaśigrupūtīkān godhāmedo 'tha tadvasām |
            vārāhaṃ gavyamaiṇeyaṃ pittaṃ sarpiś ca saṃsṛjet(9) ||26||</l>
          <l xml:id="SS.1.16.26.10"> lepamutpuṭake dadyāttailamebhiś ca sādhitam
            | gaurīṃ sugandhāṃ saśyāmāmanantāṃ taṇḍulīyakam(10) ||26|| </l>
          <l xml:id="SS.1.16.26.11">śyāve pralepanaṃ dadyāttailamebhiśca
            sādhitam | pāṭhāṃ rasāñjanaṃ kṣaudraṃ tathā syāduṣṇakāñjikam(11)
            ||26|| </l>
          <l xml:id="SS.1.16.26.12">dadyāllepaṃ sakaṇḍūke tailamebhiś ca sādhitam
            | vraṇībhūtasya deyaṃ syādidaṃ tailaṃ vijānatā(12) ||26||</l>
          <l xml:id="SS.1.16.26.13"> madhukakṣīrakākolījīvakādyairvipācitam |
            godhāvarāhasarpāṇāṃ vasāḥ syuḥ kṛtabṛṃhaṇe(13) ||26|| </l>
          <l xml:id="SS.1.16.26.14">pralepanamidaṃ dadyādavasicyāvamanthake |
            prapauṇḍarīkaṃ madhukaṃ samaṅgāṃ dhavam eva ca(14) ||26|| </l>
          <l xml:id="SS.1.16.26.15">tailamebhiś ca sampakvaṃ śṛṇu kaṇḍūmataḥ
            kriyām | sahadevā viśvadevā ajākṣīraṃ sasaindhavam | etairālepanaṃ
            dadyāttailamebhiś ca sādhitam(15) ||26||</l>
          <l xml:id="SS.1.16.26.16"> granthike guṭikāṃ pūrvaṃ srāvayed avapāṭya
            tu | tataḥ saindhavacūrṇaṃ tu ghṛṣṭvā lepaṃ pradāpayet(16)
            ||26||</l>
          <l xml:id="SS.1.16.26.17"> likhitvā tatsrutaṃ ghṛṣṭvā cūrṇairlodhrasya
            jambule | kṣīreṇa pratisāryainaṃ śuddhaṃ saṃropayettataḥ(17)
            ||26||</l>
          <l xml:id="SS.1.16.26.18"> madhuparṇī madhūkaṃ ca madhukaṃ madhunā
            saha | lepaḥ srāviṇi dātavyastailamebhiś ca sādhitam(18) ||26||</l>
          <l xml:id="SS.1.16.26.19"> pañcavalkaiḥ samadhukaiḥ piṣṭais taiśca
            ghṛtānvitaiḥ | jīvakādyaiḥ sasarpiṣkairdahyamānaṃ pralepayet)(19)
            ||26|| </l>
          <l xml:id="SS.1.16.27"> viśleṣitāyāstvatha nāsikāyā vakṣyāmi
            sandhānavidhiṃ yathāvat | nāsāpramāṇaṃ pṛthivīruhāṇāṃ patraṃ
            gṛhītvā tvavalambi tasya ||27|| </l>
          <l xml:id="SS.1.16.28">tena pramāṇena hi gaṇḍapārśvādutkṛtya baddhaṃ
            tvatha nāsikāgram | vilikhya cāśu pratisandadhīta tat
            sādhubandhairbhiṣagapramattaḥ ||28||</l>
          <l xml:id="SS.1.16.29"> susaṃhitaṃ samyagato
            yathāvannāḍīdvayenābhis amīkṣya baddhvā | pronnamya
            caināmavacūrṇayet tu pataṅgayaṣṭīmadhukāñjanaiś ca ||29||</l>
          <l xml:id="SS.1.16.30"> sañchādya samyak picunā sitena tailena
            siñcedasakṛttilānām | ghṛtaṃ ca pāyyaḥ sa naraḥ sujīrṇe snigdho
            virecyaḥ sa yathopadeśam ||30|| </l>
          <l xml:id="SS.1.16.31">rūḍhaṃ ca sandhānamupāgataṃ syāttadardhaśeṣaṃ
            tu punarnikṛntet | hīnāṃ punarvardhayituṃ yateta samāṃ ca
             kuryād ativṛddhamāṃsām ||31|| </l>
          <l xml:id="SS.1.16.32"> nāḍīyogaṃ vinauṣṭhasya nāsāsandhānavadvidhim |
            ya evam eva jānīyāt sa rājñaḥ kartumarhati ||32|| </l>
          <l xml:id="SS.1.16.trailer"> iti suśrutasaṃhitāyāṃ sūtrasthāne
            karṇavyadhabandhavidhirnāma ṣoḍaśo 'dhyāyaḥ ||16|| </l>
        </div>

        <div n="17" type="adhyāya">

          <l xml:id="SS.1.17.3"> śophasamutthānā granthividradhyalajīprabhṛtayaḥ
            prāyeṇa vyādhayo 'bhihitā anekākṛtayaḥ, tairvilakṣaṇaḥ
            pṛthurgrathitaḥ samo viṣamo vā tvaṅmāṃsasthāyī doṣasaṅghātaḥ
            śarīraikadeśotthitaḥ śopha ity ucyate ||3|| </l>
          <l xml:id="SS.1.17.4"> sa ṣaḍvidho
            vātapittakaphaśoṇitasannipātāgantunimittaḥ | tasya
            doṣarūpavyañjanairlakṣaṇāni vyākhyāsyāmaḥ | tatra, vātaśophaḥ
            kṛṣṇo 'ruṇo vā paruṣo mṛduranavasthitāstodādayaś cātra vedanāviśeṣā
            bhavanti; pittaśophaḥ pīto mṛduḥ sarakto vā
            śīghrānusāryoṣādayaś cātra vedanāviśeṣā bhavanti; śleṣmaśvayathuḥ
            pāṇḍuḥ kaṭhinaḥ snigdhaḥ śīto snigdho mandānusārī kaṇḍvādayaś cātra
            vedanāviśeṣā bhavanti; sarvavarṇavedanaḥ sannipātaśvayathuḥ;
            pittavacchoṇitajo 'tikṛṣṇaśca; pittaraktalakṣaṇa
            āganturlohitāvabhāsaś ca ||4|| </l>
          <l xml:id="SS.1.17.5"> sa yadā bāhyābhyantaraiḥ kriyāviśeṣairna
            sambhāvitaḥ praśamayituṃ kriyāviparyayādbahutvād vā doṣāṇāṃ tadā
            pākābhimukho bhavati | tasyāmasya pacyamānasya pakvasya ca
            lakṣaṇamucyamānam upadhāraya- | tatra, mandoṣmatā tvaksavarṇatā
            śītaśophatā sthairyaṃ mandavedanatā'lpaśophatā
            cāmalakṣaṇamuddiṣṭaṃ; sūcibhir iva nistudyate, daśyata iva
            pipīlikābhiḥ, tābhiś ca saṃsarpyata iva, chidyata iva śastreṇa,
            bhidyata iva śaktibhiḥ, tāḍyata iva daṇḍena, pīḍyata iva pāṇinā,
            ghaṭyata iva cāṅgulyā, dahyate pacyata iva cāgnikṣārābhyām,
            oṣacoṣaparīdāhāś ca bhavanti, vṛścikaviddha iva ca
            sthānāsanaśayaneṣu na śāntim upaiti, ādhmātabastirivātataś ca śopho
            bhavati , tvagvaivarṇyaṃ śophābhivṛddhirjvaradāhapipāsā
            bhaktāruciś ca pacyamānaliṅgaṃ; vedanopaśāntiḥ pāṇḍutā'lpaśophatā
            valīprādurbhāvastvakparipuṭanaṃ nimnadarśanamaṅgulyā'vapīḍite
            pratyunnamanaṃ, bastāvivodakasañcaraṇaṃ pūyasya
            prapīḍayatyekamantamante cāvapīḍite, muhurmuhustodaḥ
            kaṇḍūrunnatatā vyādherupadravaśāntirbhaktābhikāṅkṣā ca pakvaliṅgam
            | kaphajeṣu tu rogeṣu gambhīragatitvād abhighātajeṣu vā
            keṣucidasamastaṃ pakvalakṣaṇaṃ dṛṣṭvā pakvamapakvam iti manyamāno
            bhiṣaṅmoham upaiti; tatra hi tvaksavarṇatā śītaśophatā
            sthairyamalparujatā'śmavac ca ghanatā, na mohamupeyāditi ||5|| </l>
          <l xml:id="SS.1.17.6"> bhavanti cātra- āmaṃ vipacyamānaṃ ca samyak
            pakvaṃ ca yo bhiṣak | jānīyāt sa bhavedvaidyaḥ
            śeṣāstaskaravṛttayaḥ ||6|| </l>
          <l xml:id="SS.1.17.7"> vātādṛte nāsti rujā na pākaḥ pittādṛte nāsti
            kaphāc ca pūyaḥ | tasmāt samastān paripākakāle pacanti śophāṃstraya
            eva doṣāḥ ||7|| </l>
          <l xml:id="SS.1.17.8">kālāntareṇābhyuditaṃ tu pittaṃ kṛtvā vaśe
            vātakaphau prasahya | pacatyataḥ śoṇitam eva pāko mato 'pareṣāṃ
            viduṣāṃ dvitīyaḥ ||8||</l>
          <l xml:id="SS.1.17.9"> tatra, āmacchede
            māṃsasirāsnāyusandhyasthivyāpādanamatimātraṃ
            śoṇitātipravṛttirvedanāprādurbhāvo 'vadaraṇamanekopadravadarśanaṃ
            kṣatavidradhirvā bhavati | sa yadā bhayamohābhyāṃ
            pakvamapyapakvam iti manyamānaściramupekṣate vyādhiṃ vaidyastadā
            gambhīrānugato dvāramalabhamānaḥ pūyaḥ svamāśrayamavadāryotsaṅgaṃ
            mahāntamavakāśaṃ kṛtvā nāḍīṃ janayitvā kṛcchrasādhyo
            bhavatyasādhyo veti ||9|| </l>
          <l xml:id="SS.1.17.10"> bhavati cātra- yaśchinattyāmamajñānādyaśca
            pakvamupekṣate | śvapacāviva mantavyau tāvaniścitakāriṇau ||10|| </l>
          <l xml:id="SS.1.17.11"> prāk śastrakarmaṇaśceṣṭaṃ bhojayed āturaṃ
            bhiṣak | madyapaṃ pāyayenmadyaṃ tīkṣṇaṃ yo vedanā'sahaḥ ||11|| </l>
          <l xml:id="SS.1.17.12"> na mūrcchatyannasaṃyogānmattaḥ śastraṃ na
            budhyate | tasmād avaśyaṃ bhoktavyaṃ rogeṣūkteṣu karmaṇi ||12||</l>
          <l xml:id="SS.1.17.13"> prāṇo hyābhyantaro nṝṇāṃ bāhyaprāṇaguṇānvitaḥ
            | dhārayatyavirodhena śarīraṃ pāñcabhautikam ||13|| </l>
          <l xml:id="SS.1.17.14"> alpo mahān vā kriyayā vinā yaḥ samucchritaḥ
            pākam upaiti śophaḥ | viśālamūlo viṣamaṃ vidagdhaḥ sa kṛcchratāṃ
            yātyavagāḍhadoṣaḥ ||14|| </l>
          <l xml:id="SS.1.17.15"> ālepavisrāvaṇāśodhanais tu samyak
            prayuktairyadi nopaśāmyet | pacyeta śīghraṃ samamalpamūlaḥ sa
            piṇḍitaścopari connataḥ syāt ||15|| </l>
          <l xml:id="SS.1.17.16"> kakṣaṃ samāsādya yathaiva vahnirvāyvīritaḥ
            sandahati prasahya | tathaiva pūyo 'pyaviniḥsṛto hi māṃsaṃ sirāḥ
            snāyu ca khādatīha ||16|| </l>
          <l xml:id="SS.1.17.17"> ādau vimlāpanaṃ kuryād dvitīyamavasecanam |
            tṛtīyam upanāhaṃ tu caturthīṃ pāṭanakriyām ||17|| </l>
          <l xml:id="SS.1.17.18">pañcamaṃ śodhanaṃ kuryāt ṣaṣṭhaṃ ropaṇamiṣyate
            | ete kramā vraṇasyoktāḥ saptamaṃ vaikṛtāpaham ||18||</l>
          <l xml:id="SS.1.17.trailer"> iti suśrutasaṃhitāyāṃ sūtrasthāne
            āmapakvaiṣaṇīyo nāma saptadaśo 'dhyāyaḥ ||17|| </l>
        </div>

        <div n="18" type="adhyāya">



          <l xml:id="SS.1.18.4"> tatra pratilomamālimpet | pratilome hi
            samyagauṣadhamavatiṣṭhate 'nupraviśati romakūpān svedavāhibhiśca
            sirāmukhairvīryaṃ prāpnoti ||4|| </l>
          <l xml:id="SS.1.18.5"> na ca śuṣyamāṇamupekṣeta, anyatra pīḍayitavyāt
            | śuṣko hy apārthako rukkaraś ca ||5|| </l>
          <l xml:id="SS.1.18.6"> sa trividhaḥ- pralepaḥ, pradeha, ālepaś ca |
            pralepapradehayor antaraṃ - tatra pralepaḥ śītastanuraviśoṣī viśoṣī
            vā; pradehastūṣṇaḥ śīto vā bahalo 'bahuraviśoṣī ca;
            madhyamo 'trālepaḥ | tatra, raktapittaprasādakṛdālepaḥ; pradeho
            vātaśleṣmapraśamanaḥ śodhano ropaṇaḥ śophavedanāpahaśca;
            tasyopayogaḥ kṣatākṣateṣu; yas tu kṣateṣūpayujyate sa bhūyaḥ
            ‘kalka’ iti sañjñāṃ labhate niruddhālepanasañjñaḥ;
            tenāsrāvasannirodho mṛdutā pūtimāṃsāpakarṣaṇamanantardoṣatā
            vraṇaśuddhiś ca bhavati ||6|| </l>
          <l xml:id="SS.1.18.7"> avidagdheṣu śopheṣu hitamālepanaṃ bhavet |
            yathāsvaṃ doṣaśamanaṃ dāhakaṇḍūrujāpaham ||7||</l>
          <l xml:id="SS.1.18.8"> tvakprasādanamevāgryaṃ māṃsaraktaprasādanam |
            dāhapraśamanaṃ śreṣṭhaṃ rujākaṇḍūvināśanam ||8|| marmadeśeṣu ye
            rogā guhyeṣv api tathā nṛṇām | saṃśodhanāya teṣāṃ hi kuryād ālepanaṃ
            bhiṣak ||9|| </l>
          <l xml:id="SS.1.18.9"> (ṣaḍbhāgaṃ paittike snehaṃ caturbhāgaṃ tu
            vātike | aṣṭabhāgaṃ tu kaphaje snehamātrāṃ pradāpayet) ||10||</l>
          <l xml:id="SS.1.18.11"> tasya pramāṇaṃ
            mahiṣārdracarmotsedham upadiśanti ||11|| </l>
          <l xml:id="SS.1.18.12"> na cālepaṃ rātrau prayuñjīta , mā
            bhūcchaity avihatoṣmaṇastadanirgamādvikārapravṛttiriti ||12|| </l>
          <l xml:id="SS.1.18.13"> pradehasādhye vyādhau tu hitamālepanaṃ divā |
            pittaraktābhighātotthe saviṣe ca viśeṣataḥ ||13||</l>
          <l xml:id="SS.1.18.14"> na ca paryuṣitaṃ lepaṃ kadācidavacārayet |
            uparyupari lepaṃ ca na kadācit pradāpayet ||14|| ūṣmāṇaṃ vedanāṃ
            dāhaṃ ghanatvājjanayet sa hi | na ca tenaiva lepena pradehaṃ
            dāpayet punaḥ | śuṣkabhāvātsa nirvīryo yukto 'pi syādapārthakaḥ
            ||15|| </l>
          <l xml:id="SS.1.18.16"> ata ūrdhvaṃ vraṇabandhanadravyāṇyupadekṣyāmaḥ;
            tad yathā-
            kṣaumakārpāsāvikadukūlakauśeyapatrorṇacīnapaṭṭacarmāntarvalkalālābūśakalalatāvidalarajjutūlaphalasantānikālauhānīti
            ; teṣāṃ vyādhiṃ kālaṃ cāvekṣyopayogaḥ; prakaraṇataścaiṣāmādeśaḥ
            ||16|| </l>
          <l xml:id="SS.1.18.17"> tatra
            kośadāmasvastikānuvellitamu(pra)tolīmaṇḍalasthagikāyamakakhaṭvācīnavibandhavitānagophaṇāḥ
            pañcāṅgī ceti caturdaśa bandhaviśeṣāḥ | teṣāṃ nāmabhir evākṛtayaḥ
            prāyeṇa vyākhyātāḥ ||17|| </l>
          <l xml:id="SS.1.18.18"> tatra kośamaṅguṣṭhāṅguliparvasu vidadhyāt,
            dāma sambādhe 'ṅge, sandhikūrcakabhrūstanāntaratalakarṇeṣu
            svastikaṃ, anuvellitaṃ śākhāsu, grīvāmeḍhrayoḥ mu(pra)tolīṃ,
            vṛtte 'ṅge maṇḍalam, aṅguṣṭhāṅgulimeḍhrāgreṣu sthagikāṃ,
            yamalavraṇayor yamakaṃ, hanuśaṅkhagaṇḍeṣu khaṭvām, apāṅgayoścīnaṃ,
            pṛṣṭhodaroraḥsu vibandhaṃ, mūrdhani vitānaṃ,
            cibukanāsauṣṭhāṃsabastiṣu gophaṇāṃ, jatruṇa ūrdhvaṃ pañcāṅgīmiti;
            yo vā yasmin śarīrapradeśe suniviṣṭo bhavati taṃ tasmin vidadhyāt
            ||18|| </l>
          <l xml:id="SS.1.18.19"> yantraṇamūrdhvamadhastiryak ca ||19|| </l>
          <l xml:id="SS.1.18.20"> tatra ghanāṃ kavalikāṃ dattvā
            vāmahastaparikṣepamṛjumanāviddhamasaṅkucitaṃ mṛdu paṭṭaṃ niveśya
            badhnīyāt | na ca vraṇasyopari kuryād granthimābādhakaraṃ ca ||20|| </l>
          <l xml:id="SS.1.18.21"> na ca vikeśikauṣadhe atisnigdhe atirūkṣe
            viṣame vā kurvīta; yasmādatisnehāt kledo, raukṣyācchedo,
            durnyāsādvraṇavartmāvagharṣaṇam iti ||21|| </l>
          <l xml:id="SS.1.18.22"> tatra vraṇāyatanaviśeṣādbandhaviśeṣastrividho
            bhavati- gāḍhaḥ, samaḥ, śithila iti ||22|| </l>
          <l xml:id="SS.1.18.23"> pīḍayannarujo gāḍhaḥ socchvāsaḥ śithilaḥ
            smṛtaḥ | naiva gāḍho na śithilaḥ samo bandhaḥ prakīrtitaḥ ||23|| </l>
          <l xml:id="SS.1.18.24"> tatra sphikkukṣikakṣāvaṅkṣaṇoruśiraḥsu gāḍhaḥ,
            śākhāvadanakarṇakaṇṭhameḍhramuṣkapṛṣṭhapārśvodaroraḥsu samaḥ,
            akṣṇoḥ sandhiṣu ca śithila iti ||24|| </l>
          <l xml:id="SS.1.18.25"> tatra paittikaṃ gāḍhasthāne samaṃ badhnīyāt,
            samasthāne śithilaṃ, śithilasthāne naiva; evaṃ śoṇitaduṣṭaṃ ca;
            ślaiṣmikaṃ śithilasthāne samaṃ, samasthāne gāḍhaṃ, gāḍhasthāne
            gāḍhataraṃ; evaṃ vātaduṣṭaṃ ca ||25|| </l>
          <l xml:id="SS.1.18.26"> tatra paittikaṃ śaradi grīṣme dvirahno
            badhnīyāt, raktopadrutamapyevaṃ; ślaiṣmikaṃ
            hemantavasantayostryahāt , vātopadrutamapyevam | evamabhyūhya
            bandhaviparyayaṃ ca kuryāt ||26|| </l>
          <l xml:id="SS.1.18.27"> tatra, samaśithilasthāneṣu gāḍhaṃ baddhe
            vikeśikauṣadhanairarthakyaṃ śophavedanāprādurbhāvaśca,
            gāḍhasamasthāneṣu śithilaṃ baddhe vikeśikauṣadhapatanaṃ
            paṭṭasañcārādvraṇavartmāvagharṣaṇamiti; gāḍhaśithilasthāneṣu samaṃ
            baddhe ca guṇābhāva iti ||27|| </l>
          <l xml:id="SS.1.18.28"> aviparītabandhe vedanopaśāntirasṛkprasādo
            mārdavaṃ ca ||28|| </l>
          <l xml:id="SS.1.18.29"> abadhyamāno
            daṃśamaśakatṛṇakāṣṭhopalapāṃśuśītavātātapaprabhṛtibhir viśeṣairabhihanyate
            vraṇaḥ, vividhavedanopadrutaś ca duṣṭatām upaiti, ālepanādīni cāsya
            viśoṣam upayānti ||29|| </l>
          <l xml:id="SS.1.18.30"> cūrṇitaṃ mathitaṃ bhagnaṃ viśliṣṭamatipātitam
            | asthisnāyusirācchinnamāśu bandhena rohati ||30|| </l>
          <l xml:id="SS.1.18.31"> sukhamevaṃ vraṇī śete sukhaṃ gacchati tiṣṭhati
            | sukhaṃ śayyāsanasthasya kṣipraṃ saṃrohati vraṇaḥ ||31|| </l>
          <l xml:id="SS.1.18.32"> abandhyāḥ pittaraktābhighātaviṣanimittā yadā
            śophadāhapākarāgatodavedanābhibhūtāḥ kṣārāgnidagdhāḥ pākāt
            prakuthitapraśīrṇamāṃsāś ca bhavanti ||32|| </l>
          <l xml:id="SS.1.18.33"> kuṣṭhināmagnidagdhānāṃ piḍakā madhumehinām |
            karṇikāśconduruviṣe viṣajuṣṭāś ca ye vraṇāḥ ||33|| </l>
          <l xml:id="SS.1.18.34">māṃsapāke na badhyante gudapāke ca dāruṇe |
            svabuddhyā cāpi vibhajetkṛtyākṛtyāṃś ca buddhimān ||34|| </l>
          <l xml:id="SS.1.18.35"> deśaṃ doṣaṃ ca vijñāya vraṇaṃ ca vraṇakovidaḥ
            | ṛtūṃś ca parisaṅkhyāya tato bandhānniveśayet ||35||</l>
          <l xml:id="SS.1.18.36"> ūrdhvaṃ tiryagadhastāc ca yantraṇā trividhā
            smṛtā | yathā ca badhyate bandhas tathā vakṣyāmyaśeṣataḥ ||36|| </l>
          <l xml:id="SS.1.18.37"> ghanāṃ kavalikāṃ dattvā mṛdu caivāpi paṭṭakam
            | vikeśikāmauṣadhaṃ ca nātisnigdhaṃ samācaret ||37|| </l>
          <l xml:id="SS.1.18.38">prakledayatyatisnigdhā tathā rūkṣā kṣiṇoti ca |
            yuktasnehā ropayati durnyastā vartma gharṣati ||38|| </l>
          <l xml:id="SS.1.18.39"> viṣamaṃ ca vraṇaṃ kuryāt stambhayet
            srāvayettathā | yathāvraṇaṃ viditvā tu yogaṃ vaidyaḥ prayojayet
            ||39|| </l>
          <l xml:id="SS.1.18.40">pittaje raktaje vā'pi sakṛdeva parikṣipet |
            asakṛt kaphaje vā'pi vātaje ca vicakṣaṇaḥ ||40|| </l>
          <l xml:id="SS.1.18.41"> talena pratipīḍyātha srāvayed anulomataḥ |
            sarvāṃś ca bandhān gūḍhāntān sandhīṃś ca viniveśayet ||41|| </l>
          <l xml:id="SS.1.18.42">oṣṭhasyāpyeṣa sandhāne yathoddiṣṭo vidhiḥ
            smṛtaḥ | buddhyotprekṣyābhiyuktena tathā cāsthiṣu jānatā ||42|| </l>
          <l xml:id="SS.1.18.43"> uttiṣṭhato niṣaṇṇasya śayanaṃ cādhigacchataḥ |
            gacchato vividhairyānairnāsya duṣyati sa vraṇaḥ ||43|| </l>
          <l xml:id="SS.1.18.44">ye ca syur māṃsasaṃsthā vai tvaggatāś ca tathā
            vraṇāḥ | sandhyasthikoṣṭhalaprāptāś ca sirāsnāyugatās tathā ||44|| </l>
          <l xml:id="SS.1.18.45"> tathā'vagāḍhagambhīrāḥ sarvato viṣamasthitāḥ |
            naite sādhayituṃ śakyā ṛte bandhādbhavanti hi ||45|| </l>

          <l xml:id="SS.1.18.trailer"> iti suśrutasaṃhitāyāṃ sūtrasthāne
            vraṇālepanabandhavidhirnāmāṣṭādaśo 'dhyāyaḥ ||18|| </l>
        </div>

        <div n="19" type="adhyāya">


          <l xml:id="SS.1.19.3"> vraṇitasya prathamamevāgāramanvicchet;
            taccāgāraṃ praśastavāstvād ikaṃ kāryam ||3|| </l>
          <l xml:id="SS.1.19.4"> praśastavāstuni gṛhe śucāvātapavarjite | nivāte
            na ca rogāḥ syuḥ śārīrāgantumānasāḥ ||4|| </l>
          <l xml:id="SS.1.19.5"> tasmiñ śayanamasambādhaṃ svāstīrṇaṃ manojñaṃ
            prākśiraskaṃ saśastraṃ kurvīta ||5|| </l>
          <l xml:id="SS.1.19.6"> sukhaceṣṭāpracāraḥ syāt svāstīrṇe śayane vraṇī
            | prācyāṃ diśi sthitā devāstatpūjārthaṃ ca tacchiraḥ ||6|| </l>
          <l xml:id="SS.1.19.7"> tasmin suhṛdbhir anukūlaiḥ
            priyaṃvadair upāsyamāno yatheṣṭamāsīta ||7|| </l>
          <l xml:id="SS.1.19.8"> suhṛdo vikṣipantyāśu kathābhir vraṇavedanāḥ |
            āśvāsayanto bahuśaḥ svanukūlāḥ priyaṃvadāḥ ||8|| </l>
          <l xml:id="SS.1.19.9"> na ca divānidrāvaśagaḥ syāt ||9|| </l>
          <l xml:id="SS.1.19.10"> divāsvapnādvraṇe kaṇḍūrgātrāṇāṃ gauravaṃ tathā
            | śvayathurvedanā rāgaḥ srāvaś caiva bhṛśaṃ bhavet ||10|| </l>
          <l xml:id="SS.1.19.11">
            utthānasaṃveśanaparivartanacaṅkramaṇoccairbhāṣaṇādyāsvātmaceṣṭāsvapramatto
            vraṇaṃ saṃrakṣet ||11|| </l>
          <l xml:id="SS.1.19.12"> sthānāsanaṃ caṅkramaṇaṃ divāsvapnaṃ tathaiva
            ca | vraṇito na niṣeveta śaktimānapi mānavaḥ ||12|| </l>
          <l xml:id="SS.1.19.13"> utthānādyāsanaṃ sthānaṃ śayyā cātiniṣevitā |
            prāpnuyānmārutādaṅgarujastasmād vivarjayet ||13|| </l>
          <l xml:id="SS.1.19.14"> gamyānāṃ ca strīṇāṃ
            sandarśanasambhāṣaṇasaṃsparśanāni dūrata eva pariharet ||14|| </l>
          <l xml:id="SS.1.19.15"> strīdarśanādibhiḥ śukraṃ kadāciccalitaṃ sravet
            | grāmyadharmakṛtāndoṣān so 'saṃsarge 'pyavāpnuyāt ||15|| </l>
          <l xml:id="SS.1.19.16">
            navadhānyamāṣatilakalāyakulatthaniṣpāvaharitakaśākāmlalavaṇakaṭukaguḍapiṣṭavikṛtivallūraśuṣkaśākājāvikānūpaudaka-
            māṃsavasāśītodakakṛśarāpāyasadadhidugdhatakraprabhṛtīni pariharet
            ||16|| </l>
          <l xml:id="SS.1.19.17"> takrānto navadhānyādiryo 'yaṃ varga udāhṛtaḥ |
            doṣasañjanano hyeṣa vijñeyaḥ pūyavardhanaḥ ||17|| </l>
          <l xml:id="SS.1.19.18"> madyapaś ca maireyāriṣṭāsavasīdhusurāvikārān
            pariharet ||18|| </l>
          <l xml:id="SS.1.19.19"> madyamamlaṃ tathā rūkṣaṃ tīkṣṇamuṣṇaṃ ca
            vīryataḥ | āśukāri ca tat pītaṃ kṣipraṃ vyāpādayed vraṇam ||19|| </l>
          <l xml:id="SS.1.19.20">
            vātātaparajodhūmāvaśyāyātisevanātibhojanāniṣṭabhojanaśravaṇadarśanerṣyāmarṣabhayaśokadhyānarātrijāgaraṇaviṣamāśana-
            śayanopavāsavāgvyāyāmasthānacaṅkramaṇaśītavātaviruddhādhyaśanājīrṇamakṣikādyā
            bādhāḥ pariharet ||20|| </l>
          <l xml:id="SS.1.19.21"> vraṇinaḥ samprataptasya kāraṇair eva mādibhiḥ |
            kṣīṇaśoṇitamāṃsasya bhuktaṃ samyaṅna jīryati ||21|| </l>
          <l xml:id="SS.1.19.22"> ajīrṇāt pavanādīnāṃ vibhramo balavān bhavet |
            tataḥ śopharujāsrāvadāhapākānavāpnuyāt ||22|| </l>
          <l xml:id="SS.1.19.23"> sadā nīcanakharomṇā śucinā śuklavāsasā
            śāntimaṅgaladevatābrāhmaṇagurupareṇa bhavitavyam iti | tat kasya
            hetoḥ? hiṃsāvihārāṇi hi mahāvīryāṇi rakṣāṃsi
            paśupatikuberakumārānucarāṇi māṃsaśoṇitapriyatvāt kṣatajanimittaṃ
            vraṇinam upasarpanti, satkārārthaṃ jighāṃsūni vā kadācit ||23|| </l>
          <l xml:id="SS.1.19.24"> bhavati cātra | teṣāṃ satkārakāmānāṃ
            prayatetāntarātmanā | dhūpabalyupahārāṃś ca bhakṣyāṃścaivopahārayet
            ||24|| </l>
          <l xml:id="SS.1.19.25"> te tu santarpitā ātmavantaṃ na hiṃsyuḥ |
            tasmāt satatamatandrito janaparivṛto nityaṃ 
            dīpodakaśastrasragdāmapuṣpalājādyalaṅkṛte veśmani
            sampanmaṅgalamano 'nukūlāḥ kathāḥ śṛṇvannāsīta ||25|| </l>
          <l xml:id="SS.1.19.26"> sampadādyanukūlābhiḥ kathābhiḥ prītamānasaḥ |
            āśāvān vyādhimokṣāya kṣipraṃ sukhamavāpnuyāt ||26||</l>
          <l xml:id="SS.1.19.27">
            ṛgyajuḥsāmātharvavedābhihitairaparaiś cāśīrvidhānair upādhyāyā
            bhiṣajaś ca sandhyayo rakṣāṃ kuryuḥ ||27|| </l>
          <l xml:id="SS.1.19.28"> sarṣapāriṣṭapatrābhyāṃ sarpiṣā lavaṇena ca |
            dvirahnaḥ kārayed dhūpaṃ daśarātramatandritaḥ ||28|| </l>
          <l xml:id="SS.1.19.29"> chatrāmaticchatrāṃ lāṅgū(ṅga)līṃ jaṭilāṃ
            brahmacāriṇīṃ lakṣmīṃ guhāmatiguhāṃ vacāmativiṣāṃ śatavīryāṃ
            sahasravīryāṃ siddhārthakāṃś ca śirasā dhārayet ||29|| </l>
          <l xml:id="SS.1.19.30"> vyajyeta bālavyajanairvraṇaṃ na ca vighaṭṭayet
            | na tudenna ca kaṇḍūyecchayānaḥ paripālayet ||30|| </l>
          <l xml:id="SS.1.19.31"> anena vidhinā yuktamādāveva niśācarāḥ | vanaṃ
            keśariṇa''krāntaṃ varjayanti mṛgā iva ||31|| </l>
          <l xml:id="SS.1.19.32"> jīrṇaśālyodanaṃ snigdhamalpamuṣṇaṃ dravottaram
            | bhuñjāno jāṅgalairmāṃsaiḥ śīghraṃ vraṇamapohati ||32||</l>
          <l xml:id="SS.1.19.33"> taṇḍulīyakajīvantīsuniṣaṇṇakavāstukaiḥ |
            bālamūlakavārtākapaṭolaiḥ kāravellakaiḥ ||33|| sadāḍimaiḥ
            sāmalakairghṛtabhṛṣṭaiḥ sasaindhavaiḥ | anyair eva ṅguṇair vā'pi
            mudgādīnāṃ rasena vā ||34|| </l>
          <l xml:id="SS.1.19.34">śaktūn vilepīṃ kulmāṣāñjalaṃ cāpi śṛtaṃ pibet
            |35| </l>
          <l xml:id="SS.1.19.35"> divā na nidrāvaśago nivātagṛhagocaraḥ | vraṇī
            vaidyavaśe tiṣṭhañ śīghraṃ vraṇamapohati ||35||</l>
          <l xml:id="SS.1.19.36">(vraṇe śvayathurāyāsāt sa ca rāgaś ca jāgārāt |
            tau ca ruk ca divāsvāpāttāś ca mṛtyuś ca maithunāt) ||36||
            evaṃvṛttasamācāro vraṇī sampadyate sukhī | āyuś ca dīrghamāpnoti
            dhanvantarivaco yathā ||37|| </l>
          <l xml:id="SS.1.19.trailer"> iti suśrutasaṃhitāyāṃ sūtrasthāne
            vraṇitopāsanīyo nāmaikonaviṃśo 'dhyāyaḥ ||19|| </l>
        </div>

        <div n="20" type="adhyāya">

          <l xml:id="SS.1.20.3"> yadvāyoḥ pathyaṃ tat pittasyāpathyamity anena
            hetunā na kiñciddravyamekāntena hitamahitaṃ vā'stīti kecidācāryā
            bruvate | tat tu na samyak; iha khalu yasmāddravyāṇi svabhāvataḥ
            saṃyogataś caikāntahitānyekāntāhitāni hitāhitāni ca bhavanti ||3|| </l>
          <l xml:id="SS.1.20.4"> tatra ,ekāntahitāni jātisātmyāt
            salilaghṛtadugdhaudanaprabhṛtīni; ekāntāhitāni tu
            dahanapacanamāraṇādiṣu pravṛttānyanalakṣāraviṣādīni,
            saṃyogādaparāṇi viṣatulyāni bhavanti; hitāhitāni tu yadvāyoḥ
            pathyaṃ tat pittasyāpathyam iti ||4|| </l>
          <l xml:id="SS.1.20.5"> ataḥ sarvaprāṇināmayamāhārārthaṃ varga
            upadiśyate; tad yathā-
            raktaśāliṣaṣṭikakaṅgukramukundakapāṇḍukapītakapramodakakālakāsanakapuṣpakakardamakaśakunāhṛtasugandhakakalama-
            nīvārakodravoddālakaśyāmākagodhūmayavavaiṇavaiṇahariṇakuraṅgamṛgamātṛkāśvadaṃṣṭrākarālakrakarakapotalāvatittirikapiñjalavartīravartikā
            mudgavanamudgamakuṣṭhakalāyamasūramaṅgalyacaṇakahareṇvāḍhakīsatīnāścillivāstukasuniṣaṇṇakajīvantītaṇḍulīyakamaṇḍūkaparṇyaḥ,
            gavyaṃ ghṛtaṃ, saindhavaṃ, dāḍimāmalakamity eṣa vargaḥ
            sarvaprāṇināṃ sāmānyataḥ pathyatamaḥ ||5|| </l>
          <l xml:id="SS.1.20.6"> tathā
            brahmacaryanivātaśayanoṣṇodakasnānaniśāsvapnavyāyāmāś caikāntataḥ
            pathyatamāḥ ||6|| </l>
          <l xml:id="SS.1.20.7"> ekāntahitānyekāntāhitāni tu prāgupadiṣṭāni,
            hitāhitāni tu yadvāyoḥ pathyaṃ tat pittasyāpathyam iti ||7|| </l>
          <l xml:id="SS.1.20.8"> saṃyogatastvaparāṇi viṣatulyāni bhavanti |
            tad yathā-
            vallīphalakavakakarīrāmlaphalalavaṇakulatthapiṇyākadadhitailavirohipiṣṭaśuṣkaśākājāvikamāṃsamadyajāmbavacilicimamatsyagodhāvarāhāṃśca
            naikadhyamaśnīyāt payasā ||8|| </l>
          <l xml:id="SS.1.20.9"> rogaṃ sātmyaṃ ca deśaṃ ca kālaṃ dehaṃ ca
            buddhimān | avekṣyāgnyādikān bhāvān rogavṛtteḥ prayojayet ||9|| </l>
          <l xml:id="SS.1.20.10"> avasthāntarabāhulyādrogādīnāṃ vyavasthitam |
            dravyaṃ necchanti bhiṣaja icchanti svastharakṣaṇe ||10|| </l>
          <l xml:id="SS.1.20.11"> dvayor anyatarādāne vadanti viṣadugdhayoḥ |
            dugdhasyaikāntahitatāṃ viṣamekāntato 'hitam ||11|| evaṃ
            yuktaraseṣveṣu dravyeṣu salilādiṣu | ekāntahitatāṃ viddhi vatsa
            suśruta nānyathā ||12||</l>
          <l xml:id="SS.1.20.13"> ato 'nyānyapi saṃyogādahitāni vakṣyāmaḥ-
            navavirūḍhadhānyairvasāmadhupayoguḍamāṣair vā
            grāmyānūpaudakapiśitādīni nābhyavaharet; na payomadhubhyāṃ
            rohiṇīśākaṃ jātukaśākaṃ vā'śnīyāt, balākāṃ vāruṇīkulmāṣābhyāṃ,
            kākamācīṃ pippalīmaricābhyāṃ; nāḍībhaṅgaśākakukkuṭadadhīni ca
            naikadhyaṃ; madhu coṣṇodakānupānaṃ; pittena cāmamāṃsāni;
            surākṛśarāpāyasāṃś ca naikadhyaṃ; sauvīrakeṇa saha tilaśaṣkulīṃ;
            matsyaiḥ sahekṣuvikārān; guḍena kākamācīṃ, madhunā mūlakaṃ, guḍena
            vārāhaṃ madhunā ca saha viruddhaṃ; kṣīreṇa mūlakam,
            āmrajāmbavaśvāvicchūkaragodhāśca; sarvāṃś ca matsyān payasā,
            viśeṣeṇa cilicimaṃ; kadalīphalaṃ tālaphalena payasā dadhnā takreṇa
            vā; lakucaphalaṃ payasā dadhnā māṣasūpena vā, prāk payasaḥ
            payaso 'nte vā ||13|| </l>
          <l xml:id="SS.1.20.14"> ataḥ karmaviruddhān vakṣyāmaḥ- kapotān
            sarṣapatailabhṛṣṭānnādyāt;
            kapiñjalamayūralāvatittirigodhāścairaṇḍadārvyagnisiddhā
            eraṇḍatailasiddhā vā nādyāt; kāṃsyabhājane daśarātraparyuṣitaṃ
            sarpiḥ; madhu coṣṇair uṣṇe vā; matsyaparipacane śṛṅgaveraparipacane
            vā siddhāṃ kākamācīṃ; tilakalkasiddhamupodikāśākaṃ; nārikelena
            varāhavasāparibhṛṣṭāṃ balākāṃ; bhāsamaṅgāraśūlyaṃ nāśnīyāditi
            ||14|| </l>
          <l xml:id="SS.1.20.15"> ato mānaviruddhān vakṣyāmaḥ- madhvambunī
            madhusarpiṣī mānatastulye nāśnīyāt; snehau madhusnehau jalasnehau
            vā viśeṣādāntarīkṣodakānupānau ||15|| </l>
          <l xml:id="SS.1.20.16"> ata ūrdhvaṃ rasadvandvāni rasato vīryato
            vipākataś ca viruddhāni vakṣyāmaḥ- tatra madhurāmlau
            rasavīryaviruddhau, madhuralavaṇau ca, madhurakaṭukau ca sarvataḥ,
            madhuratiktau rasavipākābhyāṃ, madhurakaṣāyau ca, amlalavaṇau
            rasataḥ, amlakaṭukau rasavipākābhyām, amlatiktāvamlakaṣāyau ca
            sarvataḥ, lavaṇakaṭukau rasavipākābhyāṃ, lavaṇatiktau
            lavaṇakaṣāyau ca sarvataḥ, kaṭutiktau rasavīryābhyāṃ kaṭukaṣāyau
            ca, tiktakaṣāyau rasataḥ ||16|| </l>
          <l xml:id="SS.1.20.17"> taratamayogayuktāṃśca
            bhāvānatisnigdhānatirūkṣānatyuṣṇānatiśītānity evamādīn vivarjayet
            ||17|| </l>
          <l xml:id="SS.1.20.18"> bhavanti cātra- viruddhānyevamādīni vīryato
            yāni kānicit | tānyekāntāhitānyeva śeṣaṃ vidyāddhitāhitam ||18|| </l>
          <l xml:id="SS.1.20.19"> vyādhimindriyadaurbalyaṃ maraṇaṃ cādhigacchati
            | viruddharasavīryāṇi bhuñjāno 'nātmavān naraḥ ||19|| </l>
          <l xml:id="SS.1.20.20"> yatkiñciddoṣamutkleśya bhuktaṃ kāyānna
            nirharet | rasādiṣvayathārthaṃ vā tadvikārāya kalpate ||20|| </l>
          <l xml:id="SS.1.20.21"> viruddhāśanajān rogān pratihanti virecanam |
            vamanaṃ śamanaṃ vā'pi pūrvaṃ vā hitasevanam ||21|| </l>
          <l xml:id="SS.1.20.22"> sātmyato 'lpatayā vā'pi dīptāgnestaruṇasya ca |
            snigdhavyāyāmabalināṃ viruddhaṃ vitathaṃ bhavet ||22|| </l>
          <l xml:id="SS.1.20.23"> atha vātaguṇān vakṣyāmaḥ- pūrvaḥ samadhuraḥ
            snigdho lavaṇaś caiva mārutaḥ | gururvidāhajanano
            raktapittābhivardhanaḥ ||23|| </l>
          <l xml:id="SS.1.20.24"> kṣatānāṃ viṣajuṣṭānāṃ vraṇinaḥ śleṣmalāś ca ye
            | teṣāṃ eva viśeṣeṇa sadā rogavivardhanaḥ ||24|| </l>
          <l xml:id="SS.1.20.25">vātalānāṃ praśastaś ca śrāntānāṃ kaphaśoṣiṇām |
            madhuraś cāvidāhī ca kaṣāyānuraso laghuḥ | dakṣiṇo mārutaḥ
            śreṣṭhaścakṣuṣyo balavardhanaḥ ||25|| </l>
          <l xml:id="SS.1.20.26"> raktapittapraśamano na ca vātaprakopaṇaḥ |
            viśado rūkṣaparuṣaḥ kharaḥ snehabalāpahaḥ ||26|| </l>
          <l xml:id="SS.1.20.27">paścimo mārutastīkṣṇaḥ kaphamedoviśoṣaṇaḥ |
            sadyaḥ prāṇakṣayakaraḥ śoṣaṇas tu śarīriṇām ||27|| </l>
          <l xml:id="SS.1.20.28"> uttaro mārutaḥ snigdho mṛdurmadhura eva ca |
            kaṣāyānurasaḥ śīto doṣāṇāṃ cāprakopaṇaḥ ||28|| </l>
          <l xml:id="SS.1.20.29"> tasmāc ca prakṛtisthānāṃ kledano balavardhanaḥ
            | kṣīṇakṣayaviṣārtānāṃ viśeṣeṇa tu pūjitaḥ ||29||</l>
          <l xml:id="SS.1.20.trailer"> iti suśrutasaṃhitāyāṃ sūtrasthāne
            hitāhitīyo nāma viṃśo 'dhyāyaḥ ||20|| </l>
        </div>

        <div n="21" type="adhyāya">


          <l xml:id="SS.1.21.3"> vātapittaśleṣmāṇa eva dehasambhavahetavaḥ |
            tairevāvyāpannairadhomadhyor dhvasanniviṣṭaiḥ śarīramidaṃ
            dhāryate 'gāram iva sthūṇābhis tisṛbhiḥ ataś ca tristhūṇamāhureke | ta
            eva ca vyāpannāḥ pralayahetavaḥ | tadebhir eva śoṇitacaturthaiḥ
            sambhavasthitipralayeṣv apyavirahitaṃ śarīraṃ bhavati ||3|| </l>
          <l xml:id="SS.1.21.4"> bhavati cātra- narte dehaḥ kaphādasti na
            pittānna ca mārutāt | śoṇitād api vā nityaṃ deha etais tu dhāryate
            ||4|| </l>
          <l xml:id="SS.1.21.5"> tatra ‘vā’ gatigandhanayoḥ, iti dhātuḥ, ‘tapa’
            santāpe, ‘śliṣa’ āliṅgane, eteṣāṃ kṛdvihitaiḥ pratyayair vātaḥ
            pittaṃ śleṣmeti ca rūpāṇi bhavanti ||5|| </l>
          <l xml:id="SS.1.21.6"> doṣasthānānyata ūrdhvaṃ vakṣyāmaḥ- tatra
            samāsena vātaḥ śroṇigudasaṃśrayaḥ; taduparyadho nābheḥ pakvāśayaḥ,
            pakvāmāśayamadhyaṃ pittasya; āmāśayaḥ śleṣmaṇaḥ ||6|| </l>
          <l xml:id="SS.1.21.7"> ataḥ paraṃ pañcadhā vibhajyante | tatra vātasya
            vātavyādhau vakṣyāmaḥ; pittasya yakṛtplīhānau hṛdayaṃ dṛṣṭistvak
            pūrvoktaṃ ca; śleṣmaṇa uraḥ śiraḥ kaṇṭho jihvāmūlaṃ sandhaya iti
            pūrvoktaṃ ca; etāni khalu doṣāṇāṃ sthānānyavyāpannānām ||7|| </l>
          <l xml:id="SS.1.21.8"> bhavati cātra- visargodānavikṣepaiḥ
            somasūryānilā yathā | dhārayanti jagaddehaṃ kaphapittānilāstathā
            ||8|| </l>
          <l xml:id="SS.1.21.9"> tatra jijñāsyaṃ kiṃ pittavyatirekādanyo 'gniḥ?
            āhosvit pittamevāgniriti? | atrocyate- na khalu
            pittavyatirekādanyo 'gnirupalabhyate, āgneyatvāt pitte
            dahanapacanādiṣvabhipravartamāne 'gnivadupacāraḥ
            kriyate 'ntaragniriti; kṣīṇe hy agniguṇe tatsamānadravyopayogāt ,
            ativṛddhe śītakriyopayogāt , āgamāc ca paśyāmo na khalu
            pittavyatirekādanyo 'gniriti ||9|| </l>
          <l xml:id="SS.1.21.10"> taccādṛṣṭahetukena viśeṣeṇa
            pakvāmāśayamadhyasthaṃ pittaṃ caturvidhamannapānaṃ pacati,
            vivecayati ca doṣarasamūtrapurīṣāṇi; tatrastham eva cātmaśaktyā
            śeṣāṇāṃ pittasthānānāṃ śarīrasya cāgnikarmaṇā'nugrahaṃ karoti,
            tasmin pitte pācako 'gniriti sañjñā; yat tu yakṛtplīhnoḥ pittaṃ
            tasmin rañjako 'gniriti sañjñā, sa rasasya rāgakṛduktaḥ; yat pittaṃ
            hṛdayasthaṃ tasmin sādhako 'gniriti sañjñā,
            so 'bhiprārthitamanorathasādhanakṛduktaḥ; yaddṛṣṭyāṃ pittaṃ
            tasminnālocako 'gniriti sañjñā, sa rūpagrahaṇā'dhikṛtaḥ; yattu
            tvaci pittaṃ tasmin bhrājako 'gniriti sañjñā,
            so 'bhyaṅgapariṣekāvagāhālepanādīnāṃ kriyādravyāṇāṃ paktā chāyānāṃ
            ca prakāśakaḥ ||10|| </l>
          <l xml:id="SS.1.21.11"> bhavati cātra- pittaṃ tīkṣṇaṃ dravaṃ pūti
            nīlaṃ pītaṃ tathaiva ca | uṣṇaṃ kaṭurasaṃ caiva vidagdhaṃ
            cāmlam eva ca ||11|| </l>
          <l xml:id="SS.1.21.12"> ata ūrdhvaṃ śleṣmasthānānyanuvyākhyāsyāmaḥ |
            tatra, āmāśayaḥ pittāśayasyopariṣṭāt
            tatpratyanīkatvād ūrdhvagatitvāt tejasaḥ, candra iva ādity asya ,
            caturvidhasyāhārasyādhāraḥ; sa ca tatraudakairguṇairāhāraḥ
            praklinno bhinnasaṅghātaḥ sukhajaro bhavati ||12|| </l>
          <l xml:id="SS.1.21.13"> mādhuryāt picchilatvāc ca prakleditvāt tathaiva
            ca | āmāśaye sambhavati śleṣmā madhuraśītalaḥ ||13|| </l>
          <l xml:id="SS.1.21.14"> sa tatrastha eva svaśaktyā śeṣāṇāṃ
            śleṣmasthānānāṃ śarīrasya codakakarmaṇā'nugrahaṃ karoti;
            uraḥsthastrikasandhāraṇamātmavīryeṇānnarasasahitena
            hṛdayāvalambanaṃ karoti; jihvāmūlakaṇṭhastho jihvendriyasya
            saumyatvāt samyagrasajñāne vartate; śiraḥsthaḥ
            snehasantarpaṇādhikṛtatvād indriyāṇāmātmavīryeṇānugrahaṃ karot;
            sandhisthaḥ śleṣmā sarvasandhisaṃśleṣāt sarvasandhyanugrahaṃ
            karoti ||14|| </l>
          <l xml:id="SS.1.21.15"> bhavati cātra- śleṣmā śveto guruḥ snigdhaḥ
            picchilaḥ śīta eva ca | madhurastvavidagdhaḥ syādvidagdho lavaṇa
            smṛtaḥ ||15|| </l>
          <l xml:id="SS.1.21.16"> śoṇitasya sthānaṃ yakṛtplīhānau, tacca
            prāgabhihitaṃ; tatrastham eva śeṣāṇāṃ śoṇitasthānānāmanugrahaṃ
            karoti ||16|| </l>
          <l xml:id="SS.1.21.17"> bhavati cātra- anuṣṇaśītaṃ madhuraṃ snigdhaṃ
            raktaṃ ca varṇataḥ | śoṇitaṃ guru visraṃ syādvidāhaś cāsya pittavat
            ||17|| </l>
          <l xml:id="SS.1.21.18"> etāni khalu doṣasthānāni; eṣu sañcīyante doṣāḥ
            | prāk sañcayahetur uktaḥ | tatra sañcitānāṃ khalu doṣāṇāṃ
            stabdhapūrṇakoṣṭhatā pītāvabhāsatā mandoṣmatā cāṅgānāṃ
            gauravamālasyaṃ cayakāraṇavidveṣaśceti liṅgāni bhavanti | tatra
            prathamaḥ kriyākālaḥ ||18|| </l>
          <l xml:id="SS.1.21.19"> ata ūrdhvaṃ prakopaṇāni vakṣyāmaḥ | tatra
            balavadvigrahātivyāyāmavyavāyādhyayanaprapatanapradhāvanaprapīḍanābhighātalaṅghanaplavanataraṇarātrijāgaraṇabhāraharaṇa-
            gajaturagarathapadāticaryākaṭukaṣāyatiktarūkṣalaghuśītavīryaśuṣkaśākavallūravarakoddālakakoradūṣaśyāmākanīvāra-
            mudgamasūrāḍhakīhareṇukalāyaniṣpāvānaśanaviṣamāśanādhyaśanavātamūtrapurīṣaśukracchardikṣavathūdgārabāṣpavegavighātādibhir viśeṣair vāyuḥ
            prakopamāpadyate ||19|| </l>
          <l xml:id="SS.1.21.20"> sa śītābhrapravāteṣu gharmānte ca viśeṣataḥ |
            pratyūṣasyaparāhṇe tu jīrṇe 'nne ca prakupyati ||20|| </l>
          <l xml:id="SS.1.21.21">
            krodhaśokabhayāyāsopavāsavidagdhamaithunopagamanakaṭvamlalavaṇa-
            tīkṣṇoṣṇalaghuvidāhitilatailapiṇyākakulatthasarṣapātasīharitakaśāka-
            godhāmatsyājāvikamāṃsadadhitakrakūrcikāmastusauvīrakasurāvikārāmlaphalakaṭvaraprabhṛtibhiḥ
            pittaṃ prakopamāpadyate ||21|| </l>
          <l xml:id="SS.1.21.22"> taduṣṇair uṣṇakāle ca ghanānte ca viśeṣataḥ |
            madhyāhne cārdharātre ca jīryatyanne ca kupyati ||22|| </l>
          <l xml:id="SS.1.21.23">
            divāsvapnāvyāyāmālasyamadhurāmlalavaṇaśītasnigdhagurupicchilābhiṣyandihāyanakayavakanaiṣadhetkaṭa-
            māṣamahāmāṣagodhūmatilapiṣṭavikṛtidadhidugdhakṛśarāpāyasekṣuvikārānūpaudakamāṃsavasābisamṛṇāla-
            kaserukaśṛṅgāṭakamadhuravallīphalasamaśanādhyaśanaprabhṛtibhiḥ
            śleṣmā prakopamāpadyate ||23|| </l>
          <l xml:id="SS.1.21.24"> sa śītaiḥ śītakāle ca vasante ca viśeṣataḥ |
            pūrvāhṇe ca pradoṣe ca bhuktamātre prakupyati ||24|| </l>
          <l xml:id="SS.1.21.25"> pittaprakopaṇair eva cābhīkṣṇaṃ
            dravasnigdhagurubhir āhārairdivāsvapnakrodhānalātapaśramābhighātājīrṇaviruddhādhyaśanādibhir viśeṣairasṛk
            prakopamāpadyate ||25|| </l>
          <l xml:id="SS.1.21.26"> yasmādraktaṃ vinā doṣairna kadācit prakupyati
            | tasmāt tasya yathādoṣaṃ kālaṃ vidyat prakopaṇe ||26|| </l>
          <l xml:id="SS.1.21.27"> teṣāṃ prakopāt
            koṣṭhatodasañcaraṇāmlīkāpipāsāparidāhānnadveṣahṛdayotkledāśca
            jāyante | tatra dvitīyaḥ kriyākālaḥ ||27|| </l>
          <l xml:id="SS.1.21.28"> ata ūrdhvaṃ prasaraṃ vakṣyāmaḥ-
            teṣāṃ ebhir ātaṅkaviśeṣaiḥ prakupitānāṃ kiṇvodakapiṣṭasamavāya
            ivodriktānāṃ prasaro bhavati | teṣāṃ vāyurgatimattvāt 
            prasaraṇahetuḥ satyapyacaitanye | sa hi rajobhūyiṣṭhaḥ; rajaśca
            pravartakaṃ sarvabhāvānām | yathā- mahānudakasañcayo 'tivṛddhaḥ
            setumavadāryāpareṇodakena vyāmiśraḥ sarvataḥ pradhāvati, evaṃ
            doṣāḥ kadācidekaśo dviśaḥ samastāḥ śoṇitasahitā vā'nekadhā
            prasaranti | tad yathā- vātaḥ, pittaṃ, śleṣmā, śoṇitaṃ, vātapitte,
            vātaśleṣmāṇau, pittaśleṣmāṇau, vātaśoṇite, pittaśoṇite,
            śleṣmaśoṇite, vātapittaśoṇitāni, vātaśleṣmaśoṇitāni,
            pittaśleṣmaśoṇitāni, vātapittakaphāḥ, vātapittakaphaśoṇitānīti;
            evaṃ pañcadaśadhā prasaranti ||28|| </l>
          <l xml:id="SS.1.21.29"> kṛtsne 'rdhe 'vayave vā'pi yatrāṅge kupito
            bhṛśam | doṣo vikāraṃ nabhasi meghavattatra varṣati ||29|| </l>
          <l xml:id="SS.1.21.30"> nātyarthaṃ kupitaś cāpi līno mārgeṣu tiṣṭhati |
            niṣpratyanīkaḥ kālena hetumāsādya kupyati ||30||</l>
          <l xml:id="SS.1.21.31"> tatra vāyoḥ pittasthānagatasya pittavat
            pratīkāraḥ, pittasya ca kaphasthānagatasya kaphavat, kaphasya ca
            vātasthānagatasya vātavat ; eṣa kriyāvibhāgaḥ ||31|| </l>
          <l xml:id="SS.1.21.32"> evaṃ prakupitānāṃ prasaratāṃ
            vāyor vimārgagamanāṭopau, oṣacoṣaparidāhadhūmāyanāni pittasya,
            arocakāvipākāṅgasādāśchardiśceti śleṣmaṇo liṅgāni bhavanti; tatra
            tṛtīyaḥ kriyākālaḥ ||32|| </l>
          <l xml:id="SS.1.21.33"> ata ūrdhvaṃ sthānasaṃśrayaṃ vakṣyāmaḥ | evaṃ
            prakupitātāṃstāñ śarīrapradeśānāgamya tāṃstān vyādhīn janayanti |
            te yadodarasanniveśaṃ kurvanti tadā gulma
            vidradhyudarāgnisaṅgānāhavisūcikātisāraprabhṛtīñjanayanti;
            bastigatāḥ pramehāśmarīmūtrāghātamūtradoṣaprabhṛtīn; meḍhragatā
            niruddhaprakaśopadaṃśaśūkadoṣaprabhṛtīn; gudagatā
            bhagandarārśaḥprabhṛtīn; vṛṣaṇagatā vṛddhīḥ;
            ūrdhvajatrugatāstūrdhvajān; tvaṅmaṃsaśoṇitasthāḥ kṣudrarogān
            kuṣṭhāni visarpāṃśca; medogatā
            granthyapacyarbudagalagaṇḍālajīprabhṛtīn; asthigatā
            vidradhyanuśayīprabhṛtīn; pādagatāḥ
            ślīpadavātaśoṇitavātakaṇṭakaprabhṛtīn; sarvāṅgagatā
            jvarasarvāṅgarogaprabhṛtīn; teṣāṃ evamabhis anniviṣṭānāṃ
            pūrvarūpaprādurbhāvaḥ ; taṃ pratirogaṃ vakṣyāmaḥ | tatraSS.1.20.
            pūrvarūpagateṣu caturthaḥ kriyākālaḥ ||33|| </l>
          <l xml:id="SS.1.21.34"> ata ūrdhvaṃ vyādherdarśanaṃ vakṣyāmaḥ-
            śophārbudagranthividradhivisarpaprabhṛtīnāṃ pravyaktalakṣaṇatā
            jvarātīsāraprabhṛtīnāṃ ca | tatra pañcamaḥ kriyākālaḥ ||34|| </l>
          <l xml:id="SS.1.21.35"> ata ūrdhvameteṣāmavadīrṇānāṃ
            vraṇabhāvamāpannānāṃ ṣaṣṭhaḥ kriyākālaḥ, jvarātisāraprabhṛtīnāṃ ca
            dīrghakālānubandhaḥ | tatrāpratikriyamāṇe 'sādhyatām upayānti ||35|| </l>
          <l xml:id="SS.1.21.36"> bhavanti cātra- sañcayaṃ ca prakopaṃ ca
            prasaraṃ sthānasaṃśrayam | vyaktiṃ bhedaṃ ca yo vetti doṣāṇāṃ sa
            bhavedbhiṣak ||36|| </l>
          <l xml:id="SS.1.21.37"> sañcaye 'pahṛtā doṣā labhante nottarā gatīḥ |
            te tūttarāsu gatiṣu bhavanti balavattarāḥ ||37|| </l>
          <l xml:id="SS.1.21.38"> sarvairbhāvaistribhir vā'pi dvābhyāmekena vā
            punaḥ | saṃsarge kupitaḥ kruddhaṃ doṣaṃ doṣo 'nudhāvati ||38|| </l>
          <l xml:id="SS.1.21.39"> saṃsarge yo garīyān syādupakramyaḥ sa vai
            bhavet | śeṣadoṣāvirodhena sannipāte tathaiva ca ||39|| </l>
          <l xml:id="SS.1.21.40"> vṛṇoti yasmādrūḍhe 'pi vraṇavas tu na naśyati |
            ādehadhāraṇāttasmād vraṇa ity ucyate budhaiḥ ||40|| </l>
          <l xml:id="SS.1.21.trailer"> iti suśrutasaṃhitāyāṃ sūtrasthāne
            vraṇapraśnādhyāyo nāmaikaviṃśodhyāyaḥ ||21|| </l>
        </div>

        <div n="22" type="adhyāya">

          <l xml:id="SS.1.22.3">
            tvaṅmāṃsasirāsnāyvasthisandhikoṣṭhamarmāṇītyaṣṭau vraṇavastūni |
            atra sarvavraṇasanniveśaḥ ||3|| </l>
          <l xml:id="SS.1.22.4"> tatra, ādyaikavastusanniveśī tvagbhedī vraṇaḥ
            sūpacaraḥ, śeṣāḥ svayamavadīryamāṇā durupacārāḥ ||4|| </l>
          <l xml:id="SS.1.22.5"> tatrāyataścaturasro vṛttastripuṭaka iti
            vraṇākṛtisamāsaḥ, śeṣās tu vikṛtākṛtayo durupakramā bhavanti ||5|| </l>
          <l xml:id="SS.1.22.6"> sarva eva vraṇāḥ kṣipraṃ saṃrohantyātmavatāṃ
            subhiṣagbhiścopakrāntāḥ; anātmavatāmajñaiścopakrāntāḥ praduṣyanti,
            pravṛddhatvād doṣāṇām ||6|| </l>
          <l xml:id="SS.1.22.7">
            tatrātisaṃvṛto 'tivivṛto 'tikaṭhino 'timṛdurutsanno 'vasanno 'tiśīto 'tyuṣṇaḥ
            nagandhātyarthadāhapākarāgavedanāvāniti pittena, śeṣāḥ kaphena;
            unmārgī mukhāt mukhāntaravān, utsaṅgaḥ koṭaraḥ’ iti cakraḥ;
            kṛṣṇaraktapītaśuklādīnāṃ varṇānām anyatamavarṇo bhairavaḥ
            pūtipūyamāṃsasirāsnāyuprabhṛtibhiḥ pūrṇaḥ
            pūtipūyāsrāvyunmārgyutsaṅgyamanojñadarśanagandho 'tyarthaṃ
            vedanāvān dāhapākarāgakaṇḍūśophapiḍakopadruto 'tyarthaṃ
            duṣṭaśoṇitāsrāvī dīrghakālānubandhī ceti duṣṭavraṇaliṅgāni | tasya
            doṣocchrāyeṇa ṣaṭtvaṃ vibhajya yathāsvaṃ pratīkāre prayateta ||7|| </l>
          <l xml:id="SS.1.22.8"> ata ūrdhvaṃ sarvasrāvān vakṣyāmaḥ- tatra
            ghṛṣṭāsu chinnāsu vā tvakṣu sphoṭe bhinne vidārite vā
            salilaprakāśo bhavatyāsrāvaḥ kiñcidvisraḥ pītāvabhāsaśca;
            māṃsagataḥ sarpiḥprakāśaḥ sāndraḥ śvetaḥ picchilaśca; sirāgataḥ
            sadyaśchinnāsu sirāsu raktātipravṛttiḥ pakvāsu ca toyanāḍībhir iva
            toyāgamanaṃ pūyasya, āsrāvaś cātra tanurvicchinnaḥ picchilo 'valambī
            śyāvo 'vaśyāyapratimaśca; snāyugataḥ snigdho ghanaḥ
            siṅghāṇakapratimaḥ saraktaśca; asthigato 'sthanyabhihate sphuṭite
            bhinne doṣāvadārite vā doṣabhakṣitatvād asthi niḥsāraṃ
            śuktidhautamivābhāti , āsrāvaś cātra majjamiśraḥ sarudhiraḥ
            snigdhaśca; sandhigataḥ pīḍyamāno na pravartate,
            ākuñcanaprasāraṇonnamanavinamanapradhāvanotkāsanapravāhaṇaiśca
            sravati, āsrāvaś cātra picchilo 'valambī sarudhironmathitaś ca ;
            koṣṭhagato 'sṛṅmūtrapurīṣapūyodakāni sravati;
            marmagatastvagādiṣvavaruddhatvānnocyate | tatra
            tvagādigatānāmāsrāvāṇāṃ yathākramaṃ
            pāruṣyaśyāvāvaśyāyadadhimastukṣārodakamāṃsadhāvanapulākodakasannibhatvāni
            mārutādbhavanti;
            pittād gomedakagomūtrabhasmaśaṅkhakaṣāyodakamādhvīkatailasannibhatvāni;
            pittavadraktādativisratvaṃ ca;
            kaphānnavanītakāsīsamajjapiṣṭatilanālikerodakavarāhavasāsannibhatvāni;
            sannipātānnālikerodakair vārukarasakāñjikaprasādārukodakapriyaṅguphalayakṛnmudgayūṣasavarṇatvānīti
            ||8|| </l>
          <l xml:id="SS.1.22.9"> ślokau cātra bhavataḥ- pakvāśayādasādhyastu
            pulākodakasannibhaḥ | kṣārodakanibhaḥ srāvo varjyo
            raktāśayātsravan ||9|| </l>
          <l xml:id="SS.1.22.10">āmāśayāt kalāyāmbhonibhaś ca trikasandhijaḥ |
            srāvānetān parīkṣyādau tataḥ karmācaredbhiṣak ||10||</l>
          <l xml:id="SS.1.22.11"> ata ūrdhvaṃ sarvavraṇavedanā vakṣyāmaḥ-
            todanabhedanatāḍanacchedanāyāmanamanthanavikṣepaṇacumucumāyananirdahanāvabhañjanasphoṭana
            vidāraṇotpāṭanakampanavividhaśūlaviśleṣaṇavikiraṇastambhanapūraṇasvapnākuñjanāṅku
            śikāḥ sambhavanti, animittavividhavedanāprādurbhāvo vā
            muhurmuhuryatrāgacchanti vedanāviśeṣāstaṃ vātikam iti vidyāt;
            oṣacoṣaparidāhadhūmāyanāni yatra gātramaṅgārāvakīrṇam iva pacyate
            yatra coṣmābhivṛddhiḥ kṣate kṣārāvasiktavac ca vedanāviśeṣāstaṃ
            paittikam iti vidyāt; pittavadraktasamutthaṃ jānīyāt;
            kaṇḍūrgurutvaṃ suptatvam upadeho 'lpavedanatvaṃ stambhaḥ śaity aṃ ca
            yatra taṃ ślaiṣmikam iti vidyāt; yatra sarvāsāṃ
            vedanānāmutpattistaṃ sānnipātikam iti vidyāt ||11|| </l>
          <l xml:id="SS.1.22.12"> ata ūrdhvaṃ vraṇavarṇān vakṣyāmaḥ-
            bhasmakapotāsthivarṇaḥ paruṣo 'ruṇaḥ kṛṣṇa iti mārutajasyaḥ nīlaḥ
            pīto haritaḥ śyāvaḥ kṛṣṇo raktaḥ piṅgalaḥ kapila iti
            raktapittasamutthayoḥ; śvetaḥ snigdhaḥ pāṇḍuriti śleṣmajasya;
            sarvavarṇopetaḥ sānnipātika iti ||12|| </l>
          <l xml:id="SS.1.22.13"> bhavati cātra- na kevalaṃ vraṇeṣūkto
            vedanāvarṇasaṅgrahaḥ | sarvaśophavikāreṣu vraṇavallakṣayed bhiṣak
            ||13|| </l>
          <l xml:id="SS.1.22.trailer"> iti suśrutasaṃhitāyāṃ sūtrasthāne
            vraṇāsrāvavijñānīyo nāma dvāviṃśatitamo 'dhyāyaḥ ||22|| </l>
        </div>

        <div n="23" type="adhyāya">


          <l xml:id="SS.1.23.4"> ta eva viparītaguṇā vṛddhakṛśālpaprāṇabhīruṣu
            draṣṭavyāḥ ||4|| </l>
          <l xml:id="SS.1.23.5">
            sphikpāyuprajananalalāṭagaṇḍauṣṭhapṛṣṭhakarṇaphalakoṣodarajatrumukhābhyantarasaṃsthāḥ
            sukharopaṇīyā vraṇāḥ ||5|| </l>
          <l xml:id="SS.1.23.6">
            akṣidantanāsāpāṅgaśrotranābhijaṭharasevanīnitambapārśvakukṣivakṣaḥkakṣāstanasandhibhāgagatāḥ
            saphenapūyaraktānilavāhino 'ntaḥśalyāś ca duścikitsyāḥ;
            adhobhāgāścordhvabhāganirvāhiṇo ,
            romāntopanakhamarmajaṅghāsthisaṃśritāśca, bhagandaramapi
            cāntarmukhaṃ sevanīkuṭakāsthisaṃśritam ||6|| </l>
          <l xml:id="SS.1.23.7"> kuṣṭhināṃ viṣajuṣṭānāṃ śoṣiṇāṃ madhumehinām |
            vraṇāḥ kṛcchreṇa sidhyanti yeṣāṃ cāpi vraṇe vraṇāḥ ||7|| </l>
          <l xml:id="SS.1.23.8">
            avapāṭikāniruddhaprakaśasanniruddhagudajaṭharāṇi,
            granthikṣatakrimayaḥ pratiśyāyajāḥ koṣṭhajāś ca tvagdoṣiṇāṃ
            pramehiṇāṃ vā ye parikṣateṣu dṛśyante, śarkarā sikatāmeho
            vātakuṇḍalikā'ṣṭhīlā dantaśarkaropakuśaḥ kaṇṭhaśālūkaṃ
            niṣkoṣaṇadūṣitāś ca dantaveṣṭā
            visarpāsthikṣatoraḥkṣatavraṇagranthiprabhṛtayaś ca yāpyāḥ ||8|| </l>
          <l xml:id="SS.1.23.9"> sādhyā yāpyatvamāyānti yāpyāś cāsādhyatāṃ tathā
            | ghnanti prāṇānasādhyās tu narāṇāmakriyāvatām ||9|| </l>
          <l xml:id="SS.1.23.10"> yāpanīyaṃ vijānīyāt kriyā dhārayate tu yam |
            kriyāyāṃ tu nivṛttāyāṃ sadya eva vinaśyati ||10|| </l>
          <l xml:id="SS.1.23.11">prāptā kriyāṃ dhārayati yāpyavyādhitamāturam |
            prapatiṣyadivāgāraṃ viṣkambhaḥ sādhuyojitaḥ ||11|| </l>
          <l xml:id="SS.1.23.12"> ata ūrdhvamasādhyān vakṣyāmaḥ-
            māṃsapiṇḍavadudgatāḥ
            prasekino 'ntaḥpūyavedanāvanto 'śvāpānavadudvṛttauṣṭhāḥ , kecit
            kaṭhinā gośṛṅgavadudgatamṛdumāṃsaprarohāḥ, apare
            duṣṭarudhirāsrāviṇastanuśītapicchilāsrāviṇo vā madhyonnatāḥ,
            kecidavasannaśuṣiraparyantāḥ śaṇatūlavat snāyujālavanto
            durdarśanāḥ, vasāmedomajjamastuluṅgasrāviṇaś ca doṣasamutthāḥ,
            pītāsitamūtrapurīṣavātavāhinaś ca koṣṭhasthāḥ, ta
            evobhayatobhāgavraṇamukheṣu pūyaraktanirvāhiṇaḥ, (kṣīṇamāṃsānāṃ ca
            ) sarvatogatayaś cāṇumukhā māṃsabudbudavantaḥ, saśabdavātavāhinaśca
            śiraḥkaṇṭhasthāḥ, kṣīṇamāṃsānāṃ ca
            pūyaraktanirvāhiṇo 'rocakāvipākakāsaśvāsopadravayuktāḥ, bhinne vā
            śiraḥkapāle yatra mastuluṅgadarśanaṃ tridoṣaliṅgaprādurbhāvaḥ
            kāsaśvāsau vā yasyeti ||12|| </l>
          <l xml:id="SS.1.23.13"> bhavati cātra- vasāṃ medo 'tha majjānaṃ
            mastuluṅgaṃ ca yaḥ sravet | āgantus tu vraṇaḥ sidhyenna
            sidhyeddoṣasambhavaḥ ||13|| </l>
          <l xml:id="SS.1.23.14"> amarmopahite deśe sirāsandhyasthivarjite |
            vikāroyo 'nuparyeti tad asādhyasya lakṣaṇam ||14|| </l>
          <l xml:id="SS.1.23.15"> krameṇopacayaṃ prāpya ; dhātūnanugataḥ śanaiḥ
            | na śakya unmūlayituṃ vṛddho vṛkṣa ivāmayaḥ ||15||</l>
          <l xml:id="SS.1.23.16"> sa sthiratvānmahattvāc ca dhātvanukramaṇena ca
            | nihantyauṣadhavīryāṇi mantrān duṣṭagraho yathā ||16||</l>
          <l xml:id="SS.1.23.17"> ato yo viparītaḥ syāt sukhasādhyaḥ sa ucyate |
            abaddhamūlaḥ kṣupako yadvadutpāṭane sukhaḥ ||17|| </l>
          <l xml:id="SS.1.23.18"> tribhir doṣairanākrāntaḥ śyāvauṣṭhaḥ piḍakī
            samaḥ | avedano nirāsrāvo vraṇaḥ śuddha ihocyate ||18|| </l>
          <l xml:id="SS.1.23.19"> kapotavarṇapratimā yasyāntāḥ kledavarjitāḥ |
            sthirāścipiṭikāvanto rohatīti tam ādiśet ||19|| </l>
          <l xml:id="SS.1.23.20"> rūḍhavartmānamagranthimaśūnamarujaṃ vraṇam |
            tvaksavarṇaṃ samatalaṃ samyagrūḍhaṃ vinirdiśet ||20|| </l>
          <l xml:id="SS.1.23.21"> doṣaprakopādvyāyāmādabhighātādajīrṇataḥ |
            harṣāt krodhādbhayādvā'pi vraṇo rūḍho 'pi dīryate ||21|| </l>
          <l xml:id="SS.1.23.trailer"> iti suśrutasaṃhitāyāṃ sūtrasthāne
            kṛtyākṛtyavidhirnāma trayoviṃśo 'dhyāyaḥ ||23|| </l>
        </div>


        <div n="24" type="adhyāya">

          <l xml:id="SS.1.24.3"> dvividhās tu vyādhayaḥ- śastrasādhyāḥ,
            snehādikriyāsādhyāś ca | tatra śastrasādhyeṣu snehādikriyā na
            pratiṣidhyate, snehādikriyāsādhyeṣu śastrakarma na kriyate ||3|| </l>
          <l xml:id="SS.1.24.4"> asmin punaḥ śāstre sarvatantrasāmānyāt sarveṣāṃ
            vyādhīnāṃ yathāsthūlamavarodhaḥ kriyate | prāgabhihitaṃ
            ‘tadduḥkhasaṃyogā vyādhaya’ (sū. a. 1) iti | tac ca duḥkhaṃ
            trividham- ādhyātmikam, ādhibhautikam, ādhidaivikam iti | tattu
            saptavidhe vyādhāvupanipatati | te punaḥ saptavidhā vyādhayaḥ;
            tad yathā- ādibalapravṛttāḥ, janmabalapravṛttāḥ, doṣabalapravṛttāḥ,
            saṅghātabalapravṛttāḥ, kālabalapravṛttāḥ, daivabalapravṛttāḥ,
            svabhāvabalapravṛttā iti ||4|| </l>
          <l xml:id="SS.1.24.5"> tatra, ādibalapravṛttā ye śukraśoṇitadoṣānvayāḥ
            kuṣṭhārśaḥprabhṛtayaḥ; te 'pi dvividhāḥ- mātṛjāḥ, pitṛjāś ca |
            janmabalapravṛttā ye māturapacārāt
            paṅgujātyandhabadhiramūkaminminavāmanaprabhṛtayo jāyante; te 'pi
            dvividhāḥ rasakṛtāḥ, dauhṛdāpacārakṛtāś ca | doṣabalapravṛttā ye
            ātaṅkasamutpannā mithyāhārācārakṛtāśca; te 'pi dvividhāḥ
            āmāśayasamutthāḥ , pakvāśayasamutthāśca; punaś ca dvividhāḥ-
            śārīrā, mānasāś ca | ta ete ādhyātmikāḥ ||5|| </l>
          <l xml:id="SS.1.24.6"> saṅghātabalapravṛttā ya āgantavo durbalasya
            balavadvigrahāt; te 'pi dvividhāḥ- śastrakṛtā, vyālakṛtāś ca | ete
            ādhibhautikāḥ ||6|| </l>
          <l xml:id="SS.1.24.7"> kālabalapravṛttā ye
            śītoṣṇavātavarṣātapaprabhṛtinimittāḥ; te 'pi dvividhāḥ-
            vyāpannartukṛtāḥ, avyāpannartukṛtāś ca | daivabalapravṛtā ye
            devadrohādabhiśaptakā atharvaṇakṛtā upasargajāśca; te 'pi
            dvividhāḥ- vidyudaśanikṛtāḥ, piśācādikṛtāśca; punaś ca dvividhāḥ-
            saṃsargajā , ākasmikāś ca | svabhāvabalapravṛttā ye
            kṣutpipāsājarāmṛtyunidrāprabhṛtayaḥ; te 'pi dvividhāḥ- kālajā,
            akālajāśca; tatra parirakṣaṇakṛtāḥ kālajāḥ, aparirakṣaṇakṛtā
            akālajāḥ | ete ādhidaivikāḥ | atra sarvavyādhyavarodhaḥ ||7|| </l>
          <l xml:id="SS.1.24.8"> sarveṣāṃ ca vyādhīnāṃ vātapittaśleṣmāṇa eva
            mūlaṃ; talliṅgatvād dṛṣṭaphalatvād āgamāc ca | yathā hi kṛtsnaṃ
            vikārajātaṃ viśvarūpeṇāvasthitaṃ sattvarajastamāṃsi na
            vyatiricyante, evam eva kṛtsnaṃ vikārajātaṃ
            viśvarūpeṇāvasthitamavyatiricya vātapittaśleṣmāṇo vartante |
            doṣadhātumalasaṃsargādāyatanaviśeṣānnimittataścaiṣāṃ vikalpaḥ |
            doṣadūṣiteṣv atyarthaṃ dhātuṣu sañjñā- rasajo 'yaṃ, śoṇitajo 'yaṃ,
            māṃsajo 'yaṃ, medojo 'yaṃ, asthijo 'yaṃ majjajo 'yaṃ, śukrajo 'yaṃ
            vyādhiriti ||8|| </l>
          <l xml:id="SS.1.24.9"> tatra,
            annāśraddhārocakāvipākāṅgamardajvarahṛllāsatṛptigauravahṛtpāṇḍurogamārgoparodhakārśyavairasyāṅgasādākālajavalīpalitadarśanaprabhṛtayo
            rasadoṣajā vikārāḥ;SS.1.23.
            kuṣṭhavisarpapiḍakāmaśakanīlikātilakālakanyacchavyaṅgendraluptaplīhavidradhigulmavātaśoṇitārśo 'rbudāṅgamardāsṛgdararaktapittaprabhṛtayo
            raktadoṣajāḥ , gudamukhameḍhrapākāśca;
            adhimāṃsārbudārśo 'dhijihvopajihvopakuśagalaśuṇḍikālajīmāṃsasaṅghātauṣṭhaprakopagalagaṇḍagaṇḍamālāprabhṛtayo
            māṃsadoṣajāḥ;
            granthivṛddhigalagaṇḍārbudamedojauṣṭhaprakopamadhumehātisthaulyātisvedaprabhṛtayo
            medodoṣajāḥ;
            adhyasthyadhidantāsthitodaśūlakunakhaprabhṛtayo 'sthidoṣajāḥ;
            tamodarśanamūrcchābhramaparvasthūlamūlārurjanmanetrābhiṣyandaprabhṛtayo
            majjadoṣajāḥ; klaibyāpraharṣaśukrāśmarīśukramehaśukradoṣādayaśca
            taddoṣāḥ; tvagdoṣāḥ saṅgo 'tipravṛttirayathāpravṛttirvā
            malāyatanadoṣāḥ;
            indriyāṇāmapravṛttirayathāpravṛttirvendriyāyatanadoṣāḥ; ity eṣa
            samāsa uktaḥ; vistaraṃ nimittāni caiṣāṃ pratirogaṃ vakṣyāmaḥ ||9|| </l>
          <l xml:id="SS.1.24.10"> bhavati cātra- kupitānāṃ hi doṣāṇāṃ śarīre
            paridhāvatām | yatra saṅgaḥ khavaiguṇyādvyādhistatropajāyate
            ||10|| </l>
          <l xml:id="SS.1.24.11"> bhūyo 'tra jijñāsyaṃ, kiṃ vātādīnāṃ jvarādīnāṃ
            ca nity aḥ saṃśleṣaḥ paricchedo vā? iti; yadi nity aḥ saṃśleṣaḥ
            syāttarhi nity āturāḥ sarva eva prāṇinaḥ syuḥ; athāpyanyathā
            vātādīnāṃ jvarādīnāṃ ca, ‘anyatra vartamānānām anyatra liṅgaṃ na
            bhavati’ iti kṛtvā yaducyate vātādayo jvarādīnāṃ mūlānīti tanna |
            atrocyate- doṣān pratyākhyāya jvarādayo na bhavanti; atha ca na
            (nity aḥ) sambandhaḥ; yathā hi vidyudvātāśanivarṣāṇyākāśaṃ
            pratyākhyāya na bhavanti, satyapyākāśe kadācinna bhavanti, atha ca
            nimittatastata evotpattiriti; taraṅgabudbudādayaścodakaviśeṣāḥ
            eva; vātādīnāṃ jvarādīnāṃ ca nāpyevaṃ saṃśleṣo na paricchedaḥ
            śāśvatikaḥ, atha ca nimittata evotpattiriti ||11|| </l>
          <l xml:id="SS.1.24.12"> bhavati cātra- vikāraparimāṇaṃ ca saṅkhyā
            caiṣāṃ pṛthak pṛthak | vistareṇottare tantre sarvābādhāśca
            vakṣyate ||12|| </l>
          <l xml:id="SS.1.24.trailer"> iti suśrutasaṃhitāyāṃ sūtrasthāne
            vyādhisamuddeśīyo nāma caturviṃśo 'dhyāyaḥ ||24|| </l>
        </div>


        <div n="25" type="adhyāya">

          <l xml:id="SS.1.25.5"> bhedyā vidradhayo 'nyatra
            sarvajād granthayastrayaḥ ||5|| </l>
          <l xml:id="SS.1.25.6"> ādito ye visarpāś ca vṛddhayaḥ savidārikāḥ |
            pramehapiḍakāḥ śophaḥ stanarogo 'vamanthakāḥ ||6|| </l>
          <l xml:id="SS.1.25.7">kumbhīkānuśayī nāḍyo vṛndau puṣkarikā'lajī |
            prāyaśaḥ kṣudrarogāś ca puppuṭau tāludantajau ||7||</l>
          <l xml:id="SS.1.25.8"> tuṇḍikerī gilāyuś ca pūrvaṃ ye ca prapākiṇaḥ |
            bastis tathā'śmarīhetormedojā ye ca kecana ||8|| </l>
          <l xml:id="SS.1.25.9"> lekhyāścatasro rohiṇyaḥ kilāsamupajihvikā |
            medojo dantavaidarbho granthirvartmādhijihvikā ||9|| </l>
          <l xml:id="SS.1.25.10">arśāṃsi maṇḍalaṃ māṃsakandī māṃsonnatistathā
            vedhyāḥ sirā bahuvidhā mūtravṛddhirdakodaram ||10|| </l>
          <l xml:id="SS.1.25.11"> eṣyā nāḍyaḥ saśalyāś ca vraṇā unmārgiṇaś ca ye
            |11| āhāryāḥ śarkarāstisro dantakarṇamalo 'śmarī ||11|| </l>
          <l xml:id="SS.1.25.12"> śalyāni mūḍhagarbhāś ca varcaś ca nicitaṃ gude |
            srāvyā vidradhayaḥ pañca bhaveyuḥ sarvajādṛte ||12|| </l>
          <l xml:id="SS.1.25.13"> kuṣṭhāni vāyuḥ sarujaḥ śopho yaś caikadeśajaḥ |
            pālyāmayāḥ ślīpadāni viṣajuṣṭaṃ ca śoṇitam ||13||</l>
          <l xml:id="SS.1.25.14"> arbudāni visarpāś ca granthayaś cāditaś ca te |
            trayastrayaścopadaṃśāḥ stanarogā vidārikā ||14||</l>
          <l xml:id="SS.1.25.15"> su(śu)ṣiro galaśālūkaṃ kaṇṭakāḥ kṛmidantakaḥ |
            dantaveṣṭaḥ sopakuśaḥ śītādo dantapuppuṭaḥ ||15|| </l>
          <l xml:id="SS.1.25.16">pittāsṛkkaphajāścauṣṭhyāḥ kṣudrarogāśca
            bhūyaśaḥ sīvyā medaḥsamutthāś ca bhinnāḥ sulikhitā gadāḥ ||16|| </l>
          <l xml:id="SS.1.25.17">sadyovraṇāś ca ye caiva calasandhivyapāśritāḥ |
            na kṣārāgniviṣairjuṣṭā na ca mārutavāhinaḥ ||17|| </l>
          <l xml:id="SS.1.25.18"> nāntarlohitaśalyāśca... |18| |.. teṣu
            samyagviśodhanam |18| pāṃśuromanakhādīni calamasthi bhavec ca yat
            ||18||</l>
          <l xml:id="SS.1.25.19"> ahṛtāni yato 'mūni pācayeyurbhṛśaṃ vraṇam |
            rujaś ca vividhāḥ kuryustasmād etān viśodhayet ||19||</l>
          <l xml:id="SS.1.25.20"> tato vraṇaṃ samunnamya sthāpayitvā
            yathāsthitam | sīvyet sūkṣmeṇa sūtreṇa valkenāśmantakasya vā
            ||20||</l>
          <l xml:id="SS.1.25.21"> śaṇajakṣaumasūtrābhyāṃ snāyvā bālena vā punaḥ
            | mūrvāguḍūcītānair vā sīvyedvellitakaṃ śanaiḥ ||21|| </l>
          <l xml:id="SS.1.25.22">sīvyedgophaṇikāṃ vā'pi sīvyedvā tunnasevanīm |
            ṛjugranthimatho vā'pi yathāyogamathāpi vā ||22||</l>
          <l xml:id="SS.1.25.23"> deśe 'lpamāṃse sandhau ca sūcī
            vṛttā'ṅguladvayam | āyatā tryaṅgulā tryasrā māṃsale cā'pi pūjitā
            ||23||</l>
          <l xml:id="SS.1.25.24"> dhanurvakrā hitā marmaphalakośodaropari |
            ity etāstrividhāḥ sūcīstīkṣṇāgrāḥ susamāhitāḥ ||24||</l>
          <l xml:id="SS.1.25.25"> kārayenmālatīpuṣpavṛntāgraparimaṇḍalāḥ |
            nātidūre nikṛṣṭe vā sūcīṃ karmaṇi pātayet ||25||</l>
          <l xml:id="SS.1.25.26"> dūrādrujo vraṇauṣṭhasya sannikṛṣṭe 'valuñcanam
            ||26||</l>
          <l xml:id="SS.1.25.27"> atha kṣaumapicucchannaṃ susyūtaṃ pratisārayet
            | priyaṅgvañjanayaṣṭyāhvarodhracūrṇaiḥ samantataḥ ||27|| </l>
          <l xml:id="SS.1.25.28"> śallakīphalacūrṇair vā kṣaumadhyāmena vā punaḥ
            | tato vraṇaṃ yathāyogaṃ baddhvā''cārikam ādiśet ||28||</l>
          <l xml:id="SS.1.25.29"> etadaṣṭavidhaṃ karma samāsena prakīrtitam |
            cikitsiteṣu kārtsnyena vistaras tasya vakṣyate ||29|| </l>
          <l xml:id="SS.1.25.30"> hīnātiriktaṃ tiryak ca gātracchedanamātmanaḥ |
            etāścatasro 'ṣṭavidhe karmaṇi vyāpadaḥ smṛtāḥ ||30|| </l>
          <l xml:id="SS.1.25.31">
            ajñānalobhāhitavākyayogabhayapramohairaparaiś ca bhāvaiḥ | yadā
            prayuñjīta bhiṣak kuśastraṃ tadā sa śeṣān kurute vikārān ||31|| </l>
          <l xml:id="SS.1.25.32"> taṃ kṣāraśastrāgnibhir auṣadhaiśca
            bhūyo 'bhiyuñjānamayuktiyuktam | jijīviṣurdūrata eva vaidyaṃ
            vivarjayed ugraviṣāhitulyam ||32|| </l>
          <l xml:id="SS.1.25.33"> tad eva yuktaṃ tvati marmasandhīn hiṃsyāt sirāḥ
            snāyumathāsthi caiva | mūrkhaprayuktaṃ puruṣaṃ kṣaṇena
            prāṇairviyuñjyādathavā kadācit ||33|| </l>
          <l xml:id="SS.1.25.34"> bhramaḥ pralāpaḥ patanaṃ pramoho viceṣṭanaṃ
            saṃlayanoṣṇate ca | srastāṅgatā mūrcchanamūrdhvavātastīvrā rujo
            vātakṛtāś ca tāstāḥ ||34||</l>
          <l xml:id="SS.1.25.35"> māṃsodakābhaṃ rudhiraṃ ca gacchet
            sarvendriyārthoparamas tathaiva | daśārdhasaṅkhyeṣv api vikṣateṣu
            sāmānyato marmasu liṅgamuktam ||35||</l>
          <l xml:id="SS.1.25.36"> surendragopapratimaṃ prabhūtaṃ raktaṃ
            sravedvai kṣatataś ca vāyuḥ | karoti rogān vividhān
            yathoktāṃśchinnāsu bhinnāsvathavā sirāsu ||36|| </l>
          <l xml:id="SS.1.25.37"> kaubjyaṃ śarīrāvayavāvasādaḥ
            kriyāsvaśaktistumulā rujaś ca | cirādvrraṇo rohati yasya cāpi taṃ
            snāyuviddhaṃ manujaṃ vyavasyet ||37|| </l>
          <l xml:id="SS.1.25.38">śophātivṛddhistumulā rujaś ca balakṣayaḥ parvasu
            bhedaśophau | kṣateṣu sandhiṣvacalācaleṣu syāt
            sandhikarmoparatiś ca liṅgam ||38||</l>
          <l xml:id="SS.1.25.39"> ghorā rujo yasya niśādineṣu sarvāsvavasthāsu
            na śāntirasti | tṛṣṇāṅgasādau śvayathuś ca ruk ca tamasthividdhaṃ
            manujaṃ vyavasyet ||39||</l>
          <l xml:id="SS.1.25.40"> yathāsvametāni vibhāvayec ca liṅgāni
            marmasvabhitāḍiteṣu |40| sparśaṃ na jānāti vipāṇḍuvarṇo yo
            māṃsamarmaṇyabhitāḍitaḥ syāt ||40|| </l>
          <l xml:id="SS.1.25.41"> ātmānamevātha jaghanyakārī śastreṇa yo hanti
            hi karma kurvan | tamātmavānātmahanaṃ kuvaidyaṃ
            vivarjayed āyurabhīpsamānaḥ ||41|| </l>
          <l xml:id="SS.1.25.42"> tiryak praṇihite śastre doṣāḥ pūrvamudāhṛtāḥ |
            tasmāt pariharan doṣān kuryāc chastranipātanam ||42|| </l>
          <l xml:id="SS.1.25.43"> mātaraṃ pitaraṃ putrān bāndhavānapi cāturaḥ |
            apyetānabhiśaṅketa vaidye viśvāsameti ca ||43|| </l>
          <l xml:id="SS.1.25.44"> visṛjatyātmanā''tmānaṃ na cainaṃ pariśaṅkate
            |44| tasmāt putravadevainaṃ pālayed āturaṃ bhiṣak ||44|| </l>
          <l xml:id="SS.1.25.45"> dharmārthau kīrtimity arthaṃ satāṃ
            grahaṇam uttamam | prāpnuyāt svargavāsaṃ ca hitamārabhya karmaṇā
            ||45|| </l>
          <l xml:id="SS.1.25.46"> karmaṇā kaścidekena dvābhyāṃ
            kaścittribhis tathā | vikāraḥ sādhyate kaściccaturbhir api karmabhiḥ
            ||46|| </l>
          <l xml:id="SS.1.25.trailer"> iti suśrutasaṃhitāyāṃ
            sūtrasthāne 'ṣṭavidhaśastrakarmīyo nāma pañcaviṃśo 'dhyāyaḥ ||25||
          </l>
        </div>


        <div n="26" type="adhyāya">

          <l xml:id="SS.1.26.3"> ‘śala’ ‘śvala’ āśugamane dhātūḥ; tayor ādyasya
            śalyam iti rūpam ||3|| </l>
          <l xml:id="SS.1.26.4"> taddvividhaṃ śārīramāgantukaṃ ca ||4|| </l>
          <l xml:id="SS.1.26.5"> sarvaśarīrābādhakaraṃ śalyaṃ, tadihopadiśyata
            ity ataḥ śalyaśāstram ||5|| </l>
          <l xml:id="SS.1.26.6"> tatra śārīraṃ dantaromanakhādi dhātavo 'nnamalā
            doṣāś ca duṣṭāḥ; āgantvapi śārīraśalyavyatirekeṇa yāvanto bhāvā
            duḥkhamutpādayanti ||6|| </l>
          <l xml:id="SS.1.26.7"> adhikāro hi lohaveṇuvṛkṣatṛṇaśṛṅgāsthimayeṣu;
            tatrāpi viśeṣato loheṣveva , viśasanārthopapannatvāllohasya;
            lohānām api durvāratvād aṇumukhatvād dūraprayojanakaratvāc ca śara
            evādhikṛtaḥ | sa ca dvividhaḥ karṇī , ślakṣṇaśca; prāyeṇa
            vividhavṛkṣapatrapuṣpaphalatulyākṛtayo vyākhyātāḥ,
            vyālamṛgapakṣivakrasadṛśāś ca ||7|| </l>
          <l xml:id="SS.1.26.8"> sarvaśalyānāṃ tu mahatāmaṇūnāṃ vā pañcavidho
            gativiśeṣa ūrdhvamadho 'rvācīnastiryagṛjuriti ||8|| </l>
          <l xml:id="SS.1.26.9"> tāni vegakṣayāt pratighātādvā tvagādiṣu
            vraṇavastuṣvatiṣṭhante, dhamanīsroto 'sthivivarapeśīprabhṛtiṣu vā
            śarīrapradeśeṣu ||9|| </l>
          <l xml:id="SS.1.26.10"> tatra śalyalakṣaṇamucyamānam upadhāraya |
            taddvidhaṃ sāmānyaṃ vaiśeṣikaṃ ca | śyāvaṃ piḍakācitaṃ
            śophavedanāvantaṃ muhurmuhuḥ śoṇitāsrāviṇaṃ budbudavadunnataṃ
            mṛdumāṃsaṃ ca vraṇaṃ jānīyāt saśalyo 'yamiti;
            sāmānyametallakṣaṇamuktam | vaiśeṣikaṃ tu- tvaggate vivarṇaḥ śopho
            bhavatyāyataḥ kaṭhinaśca; māṃsagate śophābhi(ti)vṛddhiḥ
            śalyamārgānupasaṃrohaḥ pīḍanāsahiṣṇutā coṣapākau ca;
            peśyantarasthe 'pyetad eva coṣaśophavarjaṃ; sirāgate sirādhmānaṃ
            sirāśūlaṃ sirāśophaśca; snāyugate snāyujālotkṣepaṇaṃ
            saṃrambhaścogrā ruk ca; srotogate srotasāṃ svakarmaguṇahāniḥ;
            dhamanīsthe saphenaṃ raktamīrayannanilaḥ saśabdo
            nirgacchatyaṅgamardaḥ pipāsā hṛllāsaśca; asthigate
            vividhavedanāprādurbhāvaḥ śophaśca;
            asthivivaragate 'sthipūrṇatā'sthitodaḥ saṃharṣo balavāṃśca;
            sandhigate 'sthivacceṣṭoparamaśca; koṣṭhagata āṭopānāhau
            mūtrapurīṣāhāradarśanaṃ ca vraṇamukhāt; marmagate
            marmaviddhavacceṣṭate | sūkṣmagatiṣu śalyeṣvetānyeva
            lakṣaṇānyaspaṣṭāni bhavanti ||10|| </l>
          <l xml:id="SS.1.26.11"> mahāntyalpāni vā
            śuddhadehānāmanulomasanniviṣṭāni rohanti viśeṣataḥ
            kaṇṭhasrotaḥsirātvakpeśyasthivivareṣaḥ |
            doṣaprakopavyāyāmābhighātājīrṇebhyaḥ pracalitāni punarbādhante
            ||11|| </l>
          <l xml:id="SS.1.26.12"> tatra, tvakpranaṣṭe snigdhasvinnāyāṃ
            mṛnmāṣayavagodhūmagomayamṛditāyāṃ tvaci yatra saṃrambho vedanā vā
            bhavati tatra śalyaṃ vijānīyāt , styānaghṛtamṛccandanakalkair vā
            pradigdhāyāṃ śalyoṣmaṇā''śu visarati ghṛtam upaśuṣyati cālepo yatra
            tatra śalyaṃ vijānīyāt ; māṃsapranaṣṭe snehasvedādibhiḥ
            kriyāviśeṣairaviruddhairāturam upapādayet, karśitasya tu
            śithilībhūtamanavabaddhaṃ kṣubhyamāṇaṃ yatra saṃrambhaṃ vedanāṃ vā
            janayati tatra śalyaṃ vijānīyāt ;
            koṣṭhāsthisandhipeśīvivareṣv avasthitamevam eva parīkṣeta;
            sirādhamanīsrotaḥsnāyupranaṣṭe khaṇḍacakrasaṃyukte yāne
            vyādhitamāropyāśu viṣame 'dhvani yāyāt yatra saṃrambho vedanā vā
            bhavati tatra śalyaṃ vijānīyāt ; asthipranaṣṭe
            snehasvedopapannānyasthīni bandhanapīḍanābhyāṃ bhṛśamupācaret,
            yatra saṃrambho vedanā bhavati tatra śalyaṃ vijānīyāt ;
            sandhipranaṣṭe snehasvedopapannān sandhīn
            prasaraṇākuñcanabandhanapīḍanaiḥ bhṛśamupācaret, yatra saṃrambho
            vedanā vā bhavati tatra śalyaṃ vijānīyāt , sandhipranaṣṭe
            snehasvedopapannān sandhīn
            prasaraṇākuñcanabandhanapīḍanairbhṛśamupācaret; yatra saṃrambho
            vedanā vā bhavati tatra śalyaṃ vijānīyāt , marmapranaṣṭe
            tvananyabhāvānmarmaṇāmuktaṃ parīkṣaṇaṃ bhavati ||12|| </l>
          <l xml:id="SS.1.26.13"> sāmānyalakṣam api ca
            hastiskandhāśvapṛṣṭhaparvatadrumārohaṇadhanurvyāyāmadrutayānaniyuddhādhvagamanalaṅghanaplavanaprataraṇa-
            vyāyāmairjṛmbhodgārakāsakṣavathuṣṭhīvanahasanaprāṇāyāmair vātamūtrapurīṣaśukrotsargair vā
            yatra saṃrambho vedanā vā bhavati tatra śalyaṃ vijānīyāt ||13|| </l>
          <l xml:id="SS.1.26.14"> bhavanti cātra- yasmiṃstodādayo deśe suptatā
            gurutā'pi ca | ghaṭṭate bahuśo yatra śūyate rujyate 'pi ca ||14|| </l>
          <l xml:id="SS.1.26.15"> āturaś cāpi yaṃ deśamabhīkṣṇaṃ parirakṣati |
            saṃvāhyamāno bahuśas tatra śalyaṃ vinirdiśet ||15||</l>
          <l xml:id="SS.1.26.16"> alpābādhamaśūnaṃ ca nīrujaṃ nirupadravam |
            prasannaṃ mṛduparyantaṃ nirāghaṭṭamanunnatam ||16|| </l>
          <l xml:id="SS.1.26.17"> eṣaṇyā sarvato dṛṣṭvā yathāmārgaṃ cikitsakaḥ |
            prasārākuñcanānnūnaṃ niḥśalyam iti nirdiśet ||17||</l>
          <l xml:id="SS.1.26.18"> asthyātmakaṃ bhajyate tu śalyamantaś ca śīryate
            | prāyo nirbhujyate śārṅgamāyasaṃ ceti niścayaḥ ||18|| </l>
          <l xml:id="SS.1.26.19"> vārkṣavaiṇavatārṇāni nirhriyante tu no yadi |
            pacanti raktaṃ māṃsaṃ ca kṣiprametāni dehinām ||19|| </l>
          <l xml:id="SS.1.26.20"> kānakaṃ rājataṃ tāmraṃ raitikaṃ trapu sīsakam
            | cirasthānādvilīyante pittatejaḥpratāpanāt ||20|| </l>
          <l xml:id="SS.1.26.21"> svabhāvaśītā mṛdavo ye cānye 'pīdṛśā matāḥ |
            dravībhūtāḥ śarīre 'sminnekatvaṃ yānti dhātubhiḥ ||21|| </l>
          <l xml:id="SS.1.26.22"> viṣāṇadantakeśāsthiveṇudārupalāni tu | śalyāni
            na viśīryante śarīre mṛnmayāni ca ||22|| </l>
          <l xml:id="SS.1.26.23"> dvividhaṃ pañcagatimattvagādivraṇavastuṣu | yo
            vetti viṣṭitaṃ śalyaṃ sa rājñaḥ kartumarhati ||23|| </l>

          <l xml:id="SS.1.26.trailer"> iti suśrutasaṃhitāyāṃ sūtrasthāne
            pranaṣṭaśalyavijñānīyo nāma ṣaḍviṃśatitamo 'dhyāyaḥ ||26|| </l>
        </div>


        <div n="27" type="adhyāya">
          <l xml:id="SS.1.27.4"> tatra samāsenānavabaddhaśalyoddharaṇārthaṃ
            pañcadaśa hetūn vakṣyāmaḥ | tad yathā- svabhāvaḥ, pācanaṃ,
            bhedanaṃ, dāraṇaṃ, pīḍanaṃ, pramārjanaṃ, nirdhmāpanaṃ, vamanaṃ,
            virecanaṃ, prakṣālanaṃ, pratimarśaḥ, pravāhaṇam, ācūṣaṇam,
            ayaskānto, harṣaśceti ||4|| </l>
          <l xml:id="SS.1.27.5"> tatrāśrukṣavathūdgārakāsamūtrapurīṣānilaiḥ
            svabhāvabalapravṛttairnayanādibhyaḥ patati | māṃsāvagāḍhaṃ
            śalyamavidahyamānaṃ pācayitvā prakothāttasya
            pūyaśoṇitavegād gauravādvā patati | pakvamabhidyamānaṃ
            bhedayed dārayed vā | bhinnamanirasyamānaṃ pīḍanīyaiḥ pīḍayet
            pāṇibhir vā | aṇūnyakṣaśalyāni
            pariṣecanādhmāpanairbālavastrapāṇibhiḥ pramārjayet |
            āhāraśeṣaśleṣmahīnāṇuśalyāni śvasanotkāsanapradhamanairnirdhamet |
            annaśalyāni vamanāṅgulipratimarśaprabhṛtibhiḥ | virecanaiḥ
            pakvāśayagatāni | vraṇadoṣāśayagatāni prakṣālanaiḥ |
            vātamūtrapurīṣagarbhasaṅgeṣu pravāhaṇamuktam |
            mārutodakasaviṣarudhiraduṣṭastanyeṣvācūṣaṇamāsyena viṣāṇair vā |
            anulomamanavabaddhamakarṇamanalpavraṇamukhamayaskāntena |
            hṛdyavasthitamanekakāraṇotpannaṃ śokaśalyaṃ harṣeṇeti ||5|| </l>
          <l xml:id="SS.1.27.6"> sarvaśalyānāṃ tu mahatāmaṇūnāṃ vā
            dvāvevāharaṇahetū bhavataḥ- pratilomo 'nulomaś ca ||6|| </l>
          <l xml:id="SS.1.27.7"> tatra pratilomamarvācīnamānayet , anulomaṃ
            parācīnam ||7|| </l>
          <l xml:id="SS.1.27.8"> uttuṇḍitaṃ chittvā nirghātayecchedanīyamukham
            ||8|| </l>
          <l xml:id="SS.1.27.9"> chedanīyamukhānyapi
            kukṣivakṣaḥkakṣāvaṅkṣaṇaparśukāntarapatitāni ca hastaśakyaṃ
            yathāmārgeṇa hastenaivāpahartuṃ prayateta ||9|| </l>
          <l xml:id="SS.1.27.10"> hastenaivāpahartumaśakyaṃ viśasya śastreṇa
            yantreṇāpaharet ||10|| </l>
          <l xml:id="SS.1.27.11"> bhavati cātra- śītalena jalenainaṃ
            mūrcchantamavasecayet | saṃrakṣedasya marmāṇi muhurāśvāsayec ca tam
            ||11|| </l>
          <l xml:id="SS.1.27.12"> tataḥ śalyamuddhṛtya nirlohitaṃ vraṇaṃ kṛtvā
            svedārhamagnighṛtaprabhṛtibhiḥ saṃsvedyāvadahya pradihya
            sarpirmadhubhyāṃ baddhvā''cārikam upadiśet | (sirāsnāyuvilagnaṃ
            śalākādibhir vimocyāpanayet; śvayathugrastavāraṅgaṃ samavapīḍya
            śvayathuṃ; durbalavāraṅgaṃ kuśādibhir baddhvā|) ||12|| </l>
          <l xml:id="SS.1.27.13"> hṛdayamabhito vartamānaṃ śalyaṃ
            śītajalādibhir udvejitasyāpaharedyathāmārgaṃ;
            durupaharamanyato 'pabādhyamānaṃ pāṭayitvoddharet ||13|| </l>
          <l xml:id="SS.1.27.14"> asthivivarapraviṣṭamasthividaṣṭaṃ vā'vagṛhya
            pādābhyāṃ yantreṇāpaharet, aśakyamevaṃ vā balavadbhiḥ
            suparigṛhītasya yantreṇa grāhayitvā śalyavāraṅgaṃ pravibhujya
            dhanurguṇairbaddhvaikataś cāsya
            pañcāṅgyām upasaṃyatasyāśvasyavaktrakavike badhnīyāt, athainaṃ
            kaśayā tāḍayed yathonnāmayañ śiro vegena śalyamuddharati; dṛḍhāṃ vā
            vṛkṣaśākhāmavanamya tasyāṃ pūrvavadbaddhvoddharet ||14|| </l>
          <l xml:id="SS.1.27.15"> adeśottuṇḍitamaṣṭhīlāśmamudgarāṇāmanyatamasya
            prahāreṇa vicālya yathāmārgam eva yantreṇa ||15|| </l>
          <l xml:id="SS.1.27.16"> vimṛditakarṇāni
            karṇavantyanābādhakaradeśottuṇḍitāni purastādeva ||16|| </l>
          <l xml:id="SS.1.27.17"> jātuṣe kaṇṭhāsakte kaṇṭhe nāḍīṃ
            praveśyāgnitaptāṃ ca śalākāṃ, tayā'vagṛhya śītābhir adbhiḥ
            pariṣicya sthirībhūtaṃ śalyamuddharet ||17|| </l>
          <l xml:id="SS.1.27.18"> ajātuṣaṃ tu jatumadhūcchiṣṭapraliptayā
            śalākayā pūrvakalpenetyeke ||18|| </l>
          <l xml:id="SS.1.27.19"> asthiśalyamanyadvā tiryakkaṇṭhāsaktamavekṣya
            keśoṇḍukaṃ dṛḍhaikadīrghasūtrabaddhaṃ dravabhaktopahitaṃ
            pāyayed ākaṇṭhāt pūrṇakoṣṭhaṃ ca vāmayet, vamataśca
            śalyaikadeśasaktaṃ jñātvā sūtraṃ sahasā tvākṣipet; mṛdunā vā
            dantadhāvanakūrcakenāpaharet praṇudedvā'ntaḥ | kṣatakaṇṭhāya ca
            madhusarpiṣī leḍhuṃ prayacchettriphalācūrṇaṃ vā madhuśarkarāmiśram
            ||19|| </l>
          <l xml:id="SS.1.27.20">
            udakapūrṇodaramavākśirasamavapīḍayed dhunīyādvāmayed vā bhasmarāśau
            vā nikhanedāmukhāt ||20|| </l>
          <l xml:id="SS.1.27.21"> grāsaśalye tu kaṇṭhāsakte
            niḥśaṅkamanavabuddhaṃ skandhe muṣṭinā'bhihanyāt, snehaṃ madyaṃ
            pānīyaṃ vā pāyayet ||21|| </l>
          <l xml:id="SS.1.27.22"> bāhurajjulatāpāśaiḥ kaṇṭhapīḍanādvāyuḥ
            prakupitaḥ śleṣmāṇaṃ kopayitvā sroto niruṇaddhi, lālāsrāvaṃ
            phenāgamanaṃ sañjñānāśaṃ cāpādayati; tamabhyajya saṃsvedya
            śirovirecanaṃ tasmai tīkṣṇaṃ vidadhyādrasaṃ ca vātaghnaṃ dadyāditi
            ||22|| </l>
          <l xml:id="SS.1.27.23"> bhavanti cātra- śalyākṛtiviśeṣāṃśca
            sthānānyāvekṣya buddhimān | tathā yantrapṛthaktvaṃ ca samyak
            śalyamathāharet ||23|| </l>
          <l xml:id="SS.1.27.24"> karṇavanti tu śalyāni duḥkhāhāryāṇi yāni ca |
            ādadīta bhiṣak tasmāt tāni yuktyā samāhitaḥ ||24|| etair upāyaiḥ
            śalyaṃ tu naiva niryātyate yadi | matyā nipuṇayā vaidyo
            yantrayogaiś ca nirharet ||25|| śothapākau rujaścogrāḥ
            kuryāc chalyamanāhṛtam | vaikalyaṃ maraṇaṃ cāpi
            tasmād yatnādvinirharet ||26|| </l>
          <l xml:id="SS.1.27.trailer"> iti suśrutasaṃhitāyāṃ sūtrasthāne
            śalyāpanayanīyo nāma saptaviṃśatitamo 'dhyāyaḥ ||27|| </l>
        </div>


        <div n="28" type="adhyāya">
          <l xml:id="SS.1.28.4"> tāni saukṣmyāt pramādādvā tathaivāśu
            vyatikramāt | gṛhyante nodgatānyajñairmumūrṣorna tvasambhavāt
            ||4|| </l>
          <l xml:id="SS.1.28.5">dhruvaṃ tu maraṇaṃ riṣṭe... |.. brāhmaṇais tat
            kilāmalaiḥ | rasāyanatapojapyatatparair vā nivāryate ||5|| </l>
          <l xml:id="SS.1.28.6"> nakṣatrapīḍā bahudhā yathā kālaṃ vipacyate |
            tathaivāriṣṭapākaṃ ca bruvate bahavo janāḥ ||6|| </l>
          <l xml:id="SS.1.28.7"> asiddhimāpnuyālloke pratikurvan gatāyuṣaḥ |
            ato 'riṣṭāni yatnena lakṣayet kuśalo bhiṣak ||7|| </l>
          <l xml:id="SS.1.28.8"> gandhavarṇarasādīnāṃ viśeṣāṇāṃ svabhāvataḥ |
            vaikṛtaṃ yat tadācaṣṭe vraṇinaḥ pakvalakṣaṇam ||8|| </l>
          <l xml:id="SS.1.28.9"> kaṭustīkṣṇaś ca visraś ca gandhas tu pavanādibhiḥ
            | lohagandhis tu raktena vyāmiśraḥ sānnipātikaḥ ||9|| </l>
          <l xml:id="SS.1.28.10"> lājātasītailasamāḥ kiñcidvisrāś ca gandhataḥ |
            jñeyāḥ prakṛtigandhāḥ syuḥ |.. |.. rato 'nyadgandhavaikṛtam ||10|| </l>
          <l xml:id="SS.1.28.11">madyāgurvājyasumanāpadmacandanacampakaiḥ |
            sagandhā divyagandhāś ca mumūrṣūṇāṃ vraṇāḥ smṛtāḥ ||11||</l>

          <l xml:id="SS.1.28.12"> śvavājimūṣikadhvāṅkṣapūtivallūramatkuṇaiḥ |
            sagandhāḥ paṅkagandhāś ca bhūmigandhāś ca garhitāḥ ||12|| </l>
          <l xml:id="SS.1.28.13"> kuṅkumadhyāmakaṅkuṣṭhasavarṇāḥ pittakopataḥ |
            na dahyante na cūṣyante bhiṣak tān parivarjayet ||13|| </l>
          <l xml:id="SS.1.28.14">aṇḍūmantaḥ sthirāḥ śvetāḥ snigdhāḥ
            kaphanimittataḥ | dūyante vā'pi dahyante bhiṣak tān parivarjayet
            ||14||</l>
          <l xml:id="SS.1.28.15"> kṛṣṇās tu ye tanusrāvā vātajā marmatāpinaḥ |
            svalpām api na kurvanti rujaṃ tān parivarjayet ||15||</l>
          <l xml:id="SS.1.28.16"> kṣveḍanti ghurghurāyante jvalantīva ca ye
            vraṇāḥ | tvaṅmāṃsasthāś ca pavanaṃ saśabdaṃ visṛjanti ye ||16|| </l>
          <l xml:id="SS.1.28.17"> ye ca marmasvasambhūtā bhavantyatyarthavedanāḥ
            dahyante cāntaratyarthaṃ bahiḥ śītāś ca ye vraṇāḥ ||17||</l>
          <l xml:id="SS.1.28.18"> dahyante bahiratyarthaṃ bhavantyantaśca
            śītalāḥ śaktidhvajarathāḥ kuntavājivāraṇagovṛṣāḥ ||18|| </l>

          <l xml:id="SS.1.28.19"> yeṣu cāpy avabhāseran prāsādākṛtayas tathā |
            cūrṇāvakīrṇā iva ye bhānticānavacūrṇitāḥ ||19|| </l>
          <l xml:id="SS.1.28.20"> prāṇamāṃsakṣayaśvāsakāsārocakapīḍitāḥ |
            pravṛddhapūyarudhirā vraṇā yeṣāṃ ca marmasu ||20|| </l>
          <l xml:id="SS.1.28.21"> kriyābhiḥ samyagārabdhā na siddhyanti ca ye
            vraṇāḥ | varjayettānapi prājñaḥ saṃrakṣannātmano yaśaḥ ||21|| </l>
          <l xml:id="SS.1.28.trailer"> iti suśrutasaṃhitāyāṃ sūtrasthāne
            viparītāviparītavraṇavijñānīyo nāmāṣṭāviṃśatitamo 'dhyāyaḥ ||28||
          </l>
        </div>


        <div n="29" type="adhyāya">

          <l xml:id="SS.1.29.3"> dūtadarśanasambhāṣā veṣāśceṣṭitam eva ca | ṛkṣaṃ
            velā tithiś caiva nimittaṃ śakuno 'nilaḥ ||3|| </l>
          <l xml:id="SS.1.29.4"> deśo vaidyasya vāgdehamanasāṃ ca viceṣṭitam |
            kathayanty āturagataṃ śubhaṃ vā yadi vā'śubham ||4|| </l>
          <l xml:id="SS.1.29.5"> pākha(ṣa)ṇḍāśramavarṇānāṃ sapakṣāḥ
            karmasiddhaye | ta eva viparītāḥ syurdūtāḥ karmavipattaye ||5|| </l>
          <l xml:id="SS.1.29.6">napuṃsakaṃ strī bahavo naikakāryā asūyakāḥ |
            gardabhoṣṭrarathaprāptāḥ prāptā vā syuḥ paramparāḥ ||6||</l>
          <l xml:id="SS.1.29.7">vaidyaṃ ya upasarpanti dūtāste cāpi garhitāḥ |
            pāśadaṇḍāyudhadharāḥ pāṇḍuretaravāsasaḥ ||7|| </l>
          <l xml:id="SS.1.29.8"> ārdrajīrṇāpasavyaikamalinoddhvastavāsasaḥ |
            nyūnādhikāṅgā udvignā vikṛtā raudrarūpiṇaḥ ||8|| </l>
          <l xml:id="SS.1.29.9"> rūkṣaniṣṭhuravaktārastvamaṅgalyābhidhāyinaḥ |
            chindantastṛṇakāṣṭhāni spṛśanto nāsikāṃ stanam ||9|| </l>
          <l xml:id="SS.1.29.10">vastrāntānāmikākeśanakharomadaśāspṛśaḥ |
            srotovarodhahṛdgaṇḍamūrdhoraḥkukṣipāṇayaḥ ||10|| </l>
          <l xml:id="SS.1.29.11"> kapālopalabhasmāsthituṣāṅgārakarāś ca ye |
            vilikhanto mahīṃ kiñcinmuñcanto loṣṭabhedinaḥ ||11|| </l>
          <l xml:id="SS.1.29.12"> tailakardamadigdhāṅgā raktasraganulepanāḥ |
            phalaṃ pakvamasāraṃ vā gṛhītvā'nyac ca tadvidham ||12|| </l>
          <l xml:id="SS.1.29.13">nakhairnakhāntaraṃ vā'pi kareṇa caraṇaṃ tathā |
            upānaccarmahastā vā vikṛtavyādhipīḍitāḥ ||13|| </l>
          <l xml:id="SS.1.29.14">vāmācārā rudantaś ca śvāsino vikṛtekṣaṇāḥ |
            yāmyāṃ diśi prāñjalayo viṣamaikapade sthitāḥ ||14|| </l>
          <l xml:id="SS.1.29.15"> vaidyaṃ ya upasarpanti dūtāste cāpi garhitāḥ |
            dakṣiṇābhimukhaṃ deśe tvaśucau vā hutāśanam | jvalayantaṃ pacantaṃ
            vā krūrakarmaṇi codyatam ||15|| </l>

          <l xml:id="SS.1.29.16">nagnaṃ bhūmau śayānaṃ vā vegotsargeṣu vā'śucim
            | prakīrṇakeśamabhyaktaṃ svinnaṃ viklavam eva vā ||16|| </l>
          <l xml:id="SS.1.29.17"> vaidyaṃ ya upasarpanti dūtāste cāpi garhitāḥ
            |17| vaidyasya paitrye daive vā kārye cotpātadarśane ||17|| </l>
          <l xml:id="SS.1.29.18">madhyāhne cārdharātre vā sandhyayoḥ |.. |18|
            |.. kṛttikāsu ca | ārdrāśleṣāmaghāmūlapūrvāsu bharaṇīṣu ca ||18|| </l>
          <l xml:id="SS.1.29.19"> caturthyāṃ vā navamyāṃ vā ṣaṣṭhyāṃ
            sandhidineṣu ca | vaidyaṃ ya upasarpanti dūtāste cāpi garhitāḥ
            ||19|| </l>
          <l xml:id="SS.1.29.20"> svinnābhitaptā madhyāhne jvalanasya samīpataḥ
            | garhitāḥ pittarogeṣu dūtā vaidyam upāgatāḥ ||20|| </l>
          <l xml:id="SS.1.29.21"> ta eva kapharogeṣu karmasiddhikarāḥ smṛtāḥ |
            etena śeṣaṃ vyākhyātaṃ buddhvā saṃvibhajet tu tat ||21|| </l>
          <l xml:id="SS.1.29.22">raktapittātisāreṣu prameheṣu tathaiva ca |
            praśasto jalarodheṣu dūtavaidyasamāgamaḥ ||22|| </l>
          <l xml:id="SS.1.29.23">vijñāyaivaṃ vibhāgaṃ tu śeṣaṃ budhyeta paṇḍitaḥ
            |23| śuklavāsāḥ śucirgauraḥ śyāmo vā priyadarśanaḥ ||23|| </l>
          <l xml:id="SS.1.29.24">svasyāṃ jātau svagotro vā dūtaḥ kāryakaraḥ
            smṛtaḥ | goyānenāgatastuṣṭaḥ pādābhyāṃ śubhaceṣṭitaḥ ||24|| </l>
          <l xml:id="SS.1.29.25"> smṛtimān vidhikālajñaḥ svatantraḥ
            pratipattimān | alaṅkṛto maṅgalavān dūtaḥ kāryakaraḥ smṛtaḥ ||25||
            svasthaṃ prāṅmukhamāsīnaṃ same deśe śucau śucim | upasarpati yo
            vaidyaṃ sa ca kāryakaraḥ smṛtaḥ ||26|| </l>
          <l xml:id="SS.1.29.27"> māṃsodakumbhātapatravipravāraṇagovṛṣāḥ |
            śuklavarṇāś ca pūjyante prasthāne darśanaṃ gatāḥ ||27|| </l>
          <l xml:id="SS.1.29.28">strī putriṇī savatsā gaurvardhamānamalaṅkṛtā |
            kanyā matsyāḥ phalaṃ cāmaṃ svastikaṃ modakā dadhi ||28|| </l>
          <l xml:id="SS.1.29.29">hiraṇyākṣatapātraṃ vā ratnāni sumano nṛpaḥ |
            apraśānto 'nalo vājī haṃsaś cāpaḥ śikhī tathā ||29|| </l>
          <l xml:id="SS.1.29.30"> brahmadundubhijīmūtaśaṅkhaveṇurathasvanāḥ |
            siṃhagovṛṣanādāś ca hre(he)ṣitaṃ gajabṛṃhitam ||30|| </l>
          <l xml:id="SS.1.29.31">śastaṃ haṃsarutaṃ nṝṇāṃ kauśikaṃ caiva vāmataḥ
            | prasthāne yāyinaḥ śreṣṭhā vācaś ca hṛdayaṅgamāḥ ||31|| </l>
          <l xml:id="SS.1.29.32"> patrapuṣpaphalopetān sakṣīrānnīrujo drumān |
            āśritā vā nabhoveśmadhvajatoraṇavedikāḥ ||32|| </l>
          <l xml:id="SS.1.29.33">dikṣu śāntāsu vaktāro madhuraṃ pṛṣṭhato 'nugāḥ |
            vāmā vā dakṣiṇā vā'pi śakunāḥ karmasiddhaye ||33|| </l>
          <l xml:id="SS.1.29.34"> śuṣke 'śanihate 'patre vallīnaddhe sakaṇṭake |
            vṛkṣe 'thavā'śmabhasmāsthiviṭtuṣāṅgārapāṃśuṣu ||34|| </l>
          <l xml:id="SS.1.29.35"> caity avalmīkaviṣamasthitā dīptakharasvarāḥ |
            purato dikṣu dīptāsu vaktāro nārthasādhakāḥ ||35|| </l>
          <l xml:id="SS.1.29.36"> punnāmānaḥ khagā vāmāḥ strīsañjñā dakṣiṇāḥ
            śubhāḥ | dakṣiṇādvāmagamanaṃ praśastaṃ śvaśṛgālayoḥ | vāmaṃ
            nakulacāṣāṇāṃ nobhayaṃ śaśasarpayoḥ ||36|| </l>
          <l xml:id="SS.1.29.37"> bhāsakauśikayoś caiva na praśastaṃ kilobhayam |
            darśanaṃ vā rutaṃ vā'pi na godhākṛkalāsayoḥ ||37|| </l>
          <l xml:id="SS.1.29.38">dūtairaniṣṭaistulyānāmaśastaṃ darśanaṃ nṛṇām |
            kulatthatilakārpāsatuṣapāṣāṇabhasmanām ||38|| </l>
          <l xml:id="SS.1.29.39">pātraṃ neṣṭaṃ tathā'ṅgāratailakardamapūritam |
            prasannetaramadyānāṃ pūrṇaṃ vā raktasarṣapaiḥ ||39|| </l>
          <l xml:id="SS.1.29.40"> śavakāṣṭhapalāśānāṃ śuṣkāṇāṃ pathi saṅgamāḥ |
            neṣyante patitāntasthadīnāndharipavas tathā ||40|| </l>
          <l xml:id="SS.1.29.41"> mṛduḥ śīto 'nukūlaś ca sugandhiś cānilaḥ śubhaḥ |
            kharoṣṇo 'niṣṭagandhaś ca pratilomaś ca garhitaḥ ||41|| </l>
          <l xml:id="SS.1.29.42"> granthyarbudādiṣu sadā chedaśabdas tu pūjitaḥ |
            vidradhyudaragulmeṣu bhedaśabdas tathaiva ca ||42|| </l>
          <l xml:id="SS.1.29.43"> raktapittātisāreṣu ruddhaśabdaḥ praśasyate |
            evaṃ vyādhiviśeṣeṇa nimittam upadhārayet ||43|| </l>
          <l xml:id="SS.1.29.44"> tathaivākruṣṭahākaṣṭamākrandaruditasvanāḥ |
            chardyāṃ vātapurīṣāṇāṃ śabdo vai gardabhoṣṭrayoḥ ||44|| </l>
          <l xml:id="SS.1.29.45"> pratiṣiddhaṃ tathā bhagnaṃ kṣutaṃ
            skhalitamāhatam | daurmanasyaṃ ca vaidyasya yātrāyāṃ na praśasyate
            ||45|| </l>
          <l xml:id="SS.1.29.46"> praveśe 'pyetaduddeśādavekṣyaṃ ca tathā''ture |
            pratidvāraṃ gṛhe cāsya punaretanna gaṇyate ||46|| </l>
          <l xml:id="SS.1.29.47"> keśabhasmāsthikāṣṭhāśmatuṣakārpāsakaṇṭakāḥ |
            khaṭvordhvapādā madyāpo vasā tailaṃ tilāstṛṇam ||47|| </l>
          <l xml:id="SS.1.29.48"> napuṃsakavyaṅgabhagnanagnamuṇḍāsitāmbarāḥ |
            prasthāne vā praveśe vā neṣyante darśanaṃ gatāḥ ||48|| </l>
          <l xml:id="SS.1.29.49"> bhāṇḍānāṃ saṅkarasthānāṃ sthānāt sañcāraṇaṃ
            tathā | nikhātotpāṭanaṃ bhaṅgaḥ patanaṃ nirgamas tathā ||49|| </l>
          <l xml:id="SS.1.29.50"> vaidyāsanāvasādo vā rogī vā syādadhomukhaḥ |
            vaidyaṃ sambhāṣamāṇo 'ṅgaṃ kuḍyamāstaraṇāni vā ||50||</l>
          <l xml:id="SS.1.29.51"> pramṛjyādvā dhunīyādvā karau pṛṣṭhaṃ
            śiras tathā | hastaṃ cākṛṣya vaidyasya nyasecchirasi corasi ||51|| </l>
          <l xml:id="SS.1.29.52"> yo vaidyamunmukhaḥ paśyannunmārṣṭi
            svāṅgamāturaḥ | na sa sidhyati vaidyo vā gṛhe yasya na pūjyate
            ||52|| </l>
          <l xml:id="SS.1.29.53"> bhavane pūjyate vā'pi yasya vaidyaḥ sa
            sidhyati |53| śubhaṃ śubheṣu dūtādiṣvaśubhaṃ hy aśubheṣu ca ||53|| </l>
          <l xml:id="SS.1.29.54"> āturasya dhruvaṃ tasmād dūtādīn lakṣayed bhiṣak
            |54| svapnānataḥ pravakṣyāmi maraṇāya śubhāya ca ||54|| </l>

          <l xml:id="SS.1.29.55"> suhṛdo yāṃś ca paśyanti vyādhito vā svayaṃ
            tathā | snehābhyaktaśarīras tu karabhavyālagardabhaiḥ ||55||</l>
          <l xml:id="SS.1.29.56"> varāhairmahiṣair vā'pi yo yāyāddakṣiṇāmukhaḥ |
            raktāmbaradharā kṛṣṇā hasantī muktamūrdhajā ||56|| </l>
          <l xml:id="SS.1.29.57"> yaṃ cākarṣati baddhvā strī nṛtyantī
            dakṣiṇāmukham | antāvasāyibhir yo vā''kṛṣyate dakṣiṇāmukhaḥ
            ||57||</l>
          <l xml:id="SS.1.29.58"> pariṣvajeran yaṃ vā'pi pretāḥ
            pravrajitā(na)s tathā | muhurāghrāyate yas tu śvāpadairvikṛtānanaiḥ
            ||58||</l>
          <l xml:id="SS.1.29.59"> pibenmadhu ca tailaṃ ca yo vā paṅke 'vasīdati |
            paṅkapradigdhagātro vā pranṛtyet prahasettathā ||59||</l>
          <l xml:id="SS.1.29.60"> nirambaraś ca yo raktāṃ dhārayecchirasā srajam
            | yasya vaṃśo nalo vā'pi tālo vorasi jāyate ||60||</l>
          <l xml:id="SS.1.29.61"> yaṃ vā matsyo grasedyo vā jananīṃ
            praviśen naraḥ | parvatāgrāt patedyo vā śvabhre vā tamasā''vṛte
            ||61||</l>
          <l xml:id="SS.1.29.62"> hriyeta srotasā yo vā yo vā mauṇḍyamavāpnuyāt
            | parājīyeta badhyeta kākādyair vā'bhibhūyate ||62|| </l>
          <l xml:id="SS.1.29.63"> patanaṃ tārakādīnāṃ praṇāśaṃ dīpacakṣuṣoḥ |
            yaḥ paśyeddevatānāṃ vā prakampamavanes tathā ||63||</l>
          <l xml:id="SS.1.29.64"> yasya chardirvireko vā daśanāḥ prapatanti vā |
            śālmalīṃ kiṃśukaṃ yūpaṃ valmīkaṃ pāribhadrakam ||64|| </l>
          <l xml:id="SS.1.29.65"> puṣpāḍhyaṃ kovidāraṃ vā citāṃ vā yo 'dhirohati
            | kārpāsatailapiṇyākalohāni lavaṇaṃ tilān ||65||</l>
          <l xml:id="SS.1.29.66"> labhetāśnīta vā pakvamannaṃ yaś ca pibet surām
            | svasthaḥ sa labhate vyādhiṃ vyādhito mṛtyumṛcchati ||66||</l>
          <l xml:id="SS.1.29.67"> yathāsvaṃ prakṛtisvapno vismṛto vihatas tathā |
            cintākṛto divā dṛṣṭo bhavantyaphaladās tu te ||67|| </l>
          <l xml:id="SS.1.29.68"> jvaritānāṃ śunā sakhyaṃ kapisakhyaṃ tu śoṣiṇām
            | unmāde rākṣasaiḥ pretairapasmāre pravartanam ||68|| </l>
          <l xml:id="SS.1.29.69"> mehātisāriṇāṃ toyapānaṃ snehasya kuṣṭhinām |
            gulmeṣu sthāvarotpattiḥ koṣṭhe, mūrdhni śiroruji ||69|| </l>
          <l xml:id="SS.1.29.70"> śaṣkulībhakṣaṇaṃ chardyāmadhvā śvāsapipāsayoḥ
            | hāridraṃ bhojanaṃ vā'pi yasya syāt pāṇḍurogiṇaḥ ||70||
            raktapittī pibedyas tu śoṇitaṃ sa vinaśyati |71| </l>
          <l xml:id="SS.1.29.71"> svapnānevaṃvidhān dṛṣṭvā prātarutthāya
            yatnavān ||71|| </l>
          <l xml:id="SS.1.29.72"> dadyānmāṣāṃstilāṃllohaṃ viprebhyaḥ kāñcanaṃ
            tathā | japec cāpi śubhān mantrān gāyatrīṃ tripadāṃ tathā ||72|| </l>
          <l xml:id="SS.1.29.73"> dṛṣṭvā tu prathame yāme svapyād dhyātvā punaḥ
            śubham | japedvā'nyatamaṃ vedaṃ brahmacārī samāhitaḥ ||73|| </l>
          <l xml:id="SS.1.29.74"> na cācakṣīta kasmaiciddṛṣṭvā svapnamaśobhanam
            | devatāyatane caiva vasedrātritrayaṃ tathā | viprāṃśca
            pūjayennityaṃ duḥsvapnāt pravimucyate ||74|| </l>
          <l xml:id="SS.1.29.75"> ata ūrdhvaṃ pravakṣyāmi praśastaṃ
            svapnadarśanam | devān dvijāngovṛṣabhān jīvataḥ suhṛdo nṛpān
            ||75|| </l>

          <l xml:id="SS.1.29.76"> samiddhamagniṃ sādhūṃś ca nirmalāni jalāni ca |
            paśyet kalyāṇalābhāya vyādherapagamāya ca ||76|| </l>
          <l xml:id="SS.1.29.77"> māṃsaṃ matsyān srajaḥ śvetā vāsāṃsi ca phalāni
            ca | labheta dhanalābhāya vyādherapagamāya ca ||77||</l>
          <l xml:id="SS.1.29.78"> mahāprāsādasaphalavṛkṣavāraṇaparvatān |
            āroheddravyalābhāya vyādherapagamāya ca ||78||</l>
          <l xml:id="SS.1.29.79"> nadīnadasamudrāṃś ca kṣubhitān kaluṣodakān |
            taret kalyāṇalābhāya vyādherapagamāya ca ||79|| </l>
          <l xml:id="SS.1.29.80"> urago vā jalauko vā bhramaro vā'pi yaṃ daśet |
            ārogyaṃ nirdiśettasya dhanalābhaṃ ca buddhimān ||80||</l>
          <l xml:id="SS.1.29.81"> evaṃ rūpāñ śubhān svapnān yaḥ paśyedvyādhito
            naraḥ | sa dīrghāyuriti jñeyastasmai karma samācaret ||81||</l>
          <l xml:id="SS.1.29.trailer"> iti suśrutasaṃhitāyāṃ sūtrasthāne
            viparītāviparītasvapnanidarśanīyo nāmaikonatriṃśattamo 'dhyāyaḥ
            ||29|| </l>
        </div>


        <div n="30" type="adhyāya">
          <l xml:id="SS.1.30.3"> śarīraśīlayor yasya prakṛtervikṛtirbhavet |
            tattvariṣṭaṃ samāsena, vyāsatas tu nibodha me ||3|| </l>
          <l xml:id="SS.1.30.4"> śṛṇoti vividhāñ śabdān yo divyānāmabhāvataḥ |
            samudrapurameghānāmasampattau ca niḥsvanān ||4|| </l>
          <l xml:id="SS.1.30.5"> tān svanānnāvagṛhṇāti manyate cānyaśabdavat |
            grāmyāraṇyasvanāṃś cāpi viparītāñ śṛṇoti ca ||5||</l>
          <l xml:id="SS.1.30.6"> dviṣacchabdeṣu ramate suhṛcchabdeṣu kupyati |
            na śṛṇoti ca yo 'kasmāttaṃ bruvanti gatāyuṣam ||6|| </l>
          <l xml:id="SS.1.30.7"> yastūṣṇam iva gṛhṇāti śītamuṣṇaṃ ca śītavat |
            sañjātaśītapiḍako yaś ca dāhena pīḍyate ||7|| </l>
          <l xml:id="SS.1.30.8"> uṣṇagātro 'timātraṃ ca yaḥ śītena pravepate |
            prahārānnābhijānāti yo 'ṅgacchedamathāpi vā ||8|| </l>
          <l xml:id="SS.1.30.9"> pāṃśunevāvakīrṇāni yaś ca gātrāṇi manyate |
            varṇānyatā vā rājyo vā yasya gātre bhavanti hi ||9|| </l>
          <l xml:id="SS.1.30.10"> snātānuliptaṃ yaṃ cāpi bhajante nīlamakṣikāḥ
            |10| sugandhirvā'ti yo 'kasmāttaṃ bruvanti gatāyuṣam ||10|| </l>
          <l xml:id="SS.1.30.11"> viparītena gṛhṇāti rasān yaścopayojitān |
            upayuktāḥ kramādyasya rasā doṣābhivṛddhaye ||11|| </l>
          <l xml:id="SS.1.30.12"> yasya doṣāgnisāmyaṃ ca kuryurmithyopayojitāḥ |
            yo vā rasānna saṃvetti gatāsuṃ taṃ pracakṣate ||12|| </l>
          <l xml:id="SS.1.30.13"> sugandhaṃ vetti durgandhaṃ durgandhasya
            sugandhitām | gṛhṇīte vā'nyathā gandhaṃ śānte dīpe ca nīrujaḥ
            ||13|| </l>
          <l xml:id="SS.1.30.14"> yo vā gandhaṃ na jānāti gatāsuṃ taṃ vinirdiśet
            |14| dvandvānyuṣṇahimādīni kālāvasthā diśas tathā ||14|| viparītena
            gṛhṇāti bhāvānanyāṃś ca yo naraḥ |15| </l>
          <l xml:id="SS.1.30.15"> divā jyotīṃṣi yaś cāpi jvalitānīva paśyati
            ||15|| </l>
          <l xml:id="SS.1.30.16"> rātrau sūryaṃ jvalantaṃ vā divā vā
            candravarcasam | ameghopaplave yaś ca śakracāpataḍidguṇān
            ||16||</l>
          <l xml:id="SS.1.30.17"> taḍittvato 'sitān yo vā nirmale gagane ghanān |
            vimānayānaprāsādairyaś ca saṅkulamambaram ||17||</l>
          <l xml:id="SS.1.30.18"> yaś cānilaṃ mūrtimantamantarikṣaṃ ca paśyati |
            dhūmanīhāravāsobhir āvṛtām iva medinīm ||18||</l>
          <l xml:id="SS.1.30.19"> pradīptam iva lokaṃ ca yo vā plutamivāmbhasā |
            bhūmimaṣṭāpadākārāṃ lekhābhir yaś ca paśyati ||19|| </l>
          <l xml:id="SS.1.30.20">na paśyati sanakṣatrāṃ yaś ca devīmarundhatīm |
            dhruvamākāśagaṅgāṃ vā taṃ vadanti gatāyuṣam ||20|| </l>
          <l xml:id="SS.1.30.21">jyotsnādarśoṣṇatoyeṣu chāyāṃ yaś ca na paśyati |
            paśyatyekāṅgahīnāṃ vā vikṛtāṃ vā'nyasattvajām ||21||</l>
          <l xml:id="SS.1.30.22"> śvakākakaṅkagṛdhrāṇāṃ pretānāṃ yakṣarakṣasām |
            piśācoraganāgānāṃ bhūtānāṃ vikṛtām api ||22||</l>
          <l xml:id="SS.1.30.23"> yo vā mayūrakaṇṭhābhaṃ vidhūmaṃ vahnimīkṣate |
            āturasya bhavenmṛtyuḥ svastho vyādhimavāpnuyāt ||23||</l>
          <l xml:id="SS.1.30.trailer"> iti suśrutasaṃhitāyāṃ sūtrasthāne
            pañcendriyārthavipratipattirnāma triṃśo 'dhyāyaḥ ||30|| </l>
        </div>


        <div n="31" type="adhyāya">
          <l xml:id="SS.1.31.3"> śyāvā lohitikā nīlā pītikā vā'pi mānavam |
            abhidravanti yaṃ chāyāḥ sa parāsurasaṃśayam ||3|| </l>
          <l xml:id="SS.1.31.4"> hrīrapakramate yasya prabhāsmṛtidhṛtiśriyaḥ |
            akasmādyaṃ bhajante vā sa gatāsurasaṃśayam ||4|| </l>
          <l xml:id="SS.1.31.5"> yasyādharauṣṭhaḥ patitaḥ kṣiptaścordhvaṃ
            tathottaraḥ | ubhau vā jāmbavābhāsau durlabhaṃ tasya jīvitam ||5|| </l>
          <l xml:id="SS.1.31.6"> āraktā daśanā yasya śyāvā vā syuḥ patanti vā |
            khañjanapratimā vā'pi taṃ gatāyuṣam ādiśet ||6|| </l>
          <l xml:id="SS.1.31.7"> kṛṣṇā stabdhā'valiptā vā jihvā śūnā ca yasya
            vai | karkaśā vā bhavedyasya so 'cirādvijahātyasūn ||7||</l>
          <l xml:id="SS.1.31.8"> kuṭilā sphuṭitā vā'pi śuṣkā vā yasya nāsikā |
            avasphūrjati magnā vā na sa jīvati mānavaḥ ||8|| </l>
          <l xml:id="SS.1.31.9"> saṅkṣipte viṣame stabdhe rakte sraste ca locane
            | syātāṃ vā prasrute yasya sa gatāyurnaro dhruvam ||9||</l>
          <l xml:id="SS.1.31.10"> keśāḥ sīmantino yasya saṅkṣipte vinate bhruvau
            | luṇḍanti cākṣipakṣmāṇi so 'cirādyāti mṛtyave ||10||</l>
          <l xml:id="SS.1.31.11"> nāharatyannamāsyasthaṃ na dhārayati yaḥ śiraḥ
            | ekāgradṛṣṭirmūḍhātmā sadyaḥ prāṇān jahāti saḥ ||11|| </l>
          <l xml:id="SS.1.31.12"> balavān durbalo vā'pi sammohaṃ yo 'dhigacchati
            | utthāpyamāno bahuśastaṃ pakvaṃ bhiṣagādiśet ||12||</l>
          <l xml:id="SS.1.31.13"> uttānaḥ sarvadā śete pādau vikurute ca yaḥ |
            viprasāraṇaśīlo vā na sa jīvati mānavaḥ ||13||</l>
          <l xml:id="SS.1.31.14"> śītapādakarocchvāsaśchinnocchvāsaś ca yo bhavet
            | kākocchvāsaś ca yo martyastaṃ dhīraḥ parivarjayet ||14|| </l>
          <l xml:id="SS.1.31.15"> nidrā na chidyate yasya yo vā jāgarti sarvadā
            | muhyedvā vaktukāmaś ca pratyākhyeyaḥ sa jānatā ||15||</l>
          <l xml:id="SS.1.31.16"> uttarauṣṭhaṃ ca yo lihyādutkārāṃś ca karoti yaḥ
            | pretair vā bhāṣate sārdhaṃ pretarūpaṃ tam ādiśet ||16|| </l>
          <l xml:id="SS.1.31.17"> khebhyaḥ saromakūpebhyo yasya raktaṃ
            pravartate | puruṣasyāviṣārtasya sadyo jahyāt sa jīvitam ||17|| </l>
          <l xml:id="SS.1.31.18">vātāṣṭhīlā tu hṛdaye yasyor dhvamanuyāyinī |
            rujānnavidveṣakarī sa parāsurasaṃśayam ||18||</l>
          <l xml:id="SS.1.31.19"> ananyopadravakṛtaḥ śophaḥ pādasamutthitaḥ |
            puruṣaṃ hanti, nārīṃ tu mukhajo guhyajo dvayam ||19|| </l>
          <l xml:id="SS.1.31.20">atisāro jvaro hikkā chardiḥ śūnāṇḍameḍhratā |
            śvāsinaḥ kāsino vā'pi yasya taṃ kṣīṇam ādiśet ||20||</l>
          <l xml:id="SS.1.31.21"> svedo dāhaś ca balavān hikkā śvāsaś ca mānavam |
            balavantam api prāṇairviyuñjanti na saṃśayaḥ ||21||</l>
          <l xml:id="SS.1.31.22"> śyāvā jihvā bhavedyasya savyaṃ cākṣi nimajjati
            | mukhaṃ ca jāyate pūti yasya taṃ parivarjayet ||22||</l>
          <l xml:id="SS.1.31.23"> vaktramāpūryate 'śrūṇāṃ svidyataścaraṇāvubhau |
            cakṣuś cākulatāṃ yāti yamarāṣṭraṃ gamiṣyataḥ ||23|| </l>
          <l xml:id="SS.1.31.24">atimātraṃ laghūni syurgātrāṇi gurukāṇi vā |
            yasyākasmāt sa vijñeyo gantā vaivasvatālayam ||24||</l>
          <l xml:id="SS.1.31.25"> paṅkamatsyavasātailaghṛtagandhāṃś ca ye narāḥ |
            mṛṣṭagandhāṃś ca ye vānti gantāraste yamālayam ||25||</l>
          <l xml:id="SS.1.31.26">yūkā lalāṭamāyānti baliṃ nāśnanti vāyasāḥ |
            yeṣāṃ cāpi ratirnāsti yātāraste yamālayam ||26||</l>
          <l xml:id="SS.1.31.27"> jvarātisāraśophāḥ syuryasyānyonyāvasādinaḥ |
            prakṣīṇabalamāṃsasya nāsau śakyaścikitsitam ||27||</l>
          <l xml:id="SS.1.31.28"> kṣīṇasya yasya kṣuttṛṣṇe
            hṛdyairmiṣṭairhitais tathā | na śāmyato 'nnapānaiś ca tasya
            mṛtyurupasthitaḥ ||28||</l>
          <l xml:id="SS.1.31.29"> pravāhikā śiraḥśūlaṃ koṣṭhaśūlaṃ ca dāruṇam |
            pipāsā balahāniś ca tasya mṛtyurupasthitaḥ ||29|| </l>
          <l xml:id="SS.1.31.30"> viṣameṇopacāreṇa karmabhiś ca purākṛtaiḥ |
            anity atvāc ca jantūnāṃ jīvitaṃ nidhanaṃ vrajet ||30|| </l>
          <l xml:id="SS.1.31.31"> pretā bhūtāḥ piśācāś ca rakṣāṃsi vividhāni ca |
            maraṇābhimukhaṃ nityam upasarpanti mānavam ||31|| </l>
          <l xml:id="SS.1.31.32">tāni bheṣajavīryāṇi pratighnanti jighāṃsayā |
            tasmānmoghāḥ kriyāḥ sarvā bhavanty eva gatāyuṣām ||32||</l>
          <l xml:id="SS.1.31.trailer"> iti suśrutasaṃhitāyāṃ sūtrasthāne
            chāyāvipratipattirnāmaikatriṃśattamo 'dhyāyaḥ ||31|| </l>
        </div>

      </div>

    </body>
  </text>
</TEI>
