<TEI xmlns="http://www.tei-c.org/ns/1.0">
  <?xml-model href="http://www.tei-c.org/release/xml/tei/custom/schema/relaxng/tei_allPlus.rng" type="application/xml"
	schematypens="http://purl.oclc.org/dsdl/schematron"?>
  <teiHeader>
    <fileDesc>
      <titleStmt>
        <title>Printed edition: Ācārya 1938: Sūtrasthāna 32-46 corrected</title>
      </titleStmt>
      <publicationStmt>
        <authority>SARIT: Search and Retrieval of Indic Texts</authority>
        <idno>2025-08-03</idno>
        <availability status="restricted">
          <p>Copyright Notice</p>
          <p>Public Domain</p>
          <p>
            <ref target="http://creativecommons.org/licenses/by-sa/3.0/" type="licence"
              >Distributed by <ref target="http://sarit.indology.info" type="url"
                >SARIT</ref> under a Creative Commons Attribution-ShareAlike 3.0
              Unported License. </ref>
          </p>
          <p>Under this licence, you are free<list>
              <item>to Share — to copy, distribute and transmit the work</item>
              <item>to Remix — to adapt the work </item>
            </list>
          </p>
          <p>Under the following conditions:</p>
          <p>
            <list>
              <item>Attribution — You must attribute the work in the manner specified
                by the author or licensor (but not in any way that suggests that
                they endorse you or your use of the work)|</item>
              <item>Share Alike — If you alter, transform, or build upon this work,
                you may distribute the resulting work only under the same or similar
                license to this one|</item>
            </list>
          </p>
          <p>More information and fuller details of this license are given on the Creative
            Commons website|</p>
          <p>SARIT assumes no responsibility for unauthorised use that infringes the
            rights of any copyright owners, known or unknown|</p>
        </availability>
        <date>2025</date>
      </publicationStmt>
      <notesStmt>
        <note type="footnote">Suśrutasaṃhitā (without commentaries) transcribed from Y. T.
          Ācārya's 1938 Bombay edition|</note>
      </notesStmt>
      <sourceDesc>
        <bibl>
          <title>Suśrutasamhitā of Suśruta with the Nibandhasaṅgraha Commentary of Śrī
            Ḍalhanāchārya and the Nyāyacandrikā Pañjikā of Śrī Gayadāsāchārya on
            Nidānasthāna, edited from the begining to the 9th ādhyāya of Cikitsāsthāna
            by Vaidya Jādavji Trikamji Āchārya and the rest by Nārāyaṇ Rām
            Āchārya</title>
          <editor role="sections:1.1-4.9">Yādavaśarman Trivikramātmaja Ācāryā</editor>
          <editor role="sections:4.10-6.66">Nārāyaṇ Rām Āchārya</editor>
          <publisher>Nirṇaya Sāgar Press</publisher>
          <pubPlace>Bombay</pubPlace>
          <date>1938</date>
          <edition>Revised third edition</edition>
          <edition>Reprint edition Varanasi/Delhi: Chaukhambha Orientalia, 1992|</edition>
          <note>This SARIT edition omits the commentarial material from this
            edition|</note>
        </bibl>
        <msDesc xml:id="Sanskrit" xml:lang="en">
          <msIdentifier>
            <idno type="siglum">A1938</idno>
          </msIdentifier>
        </msDesc>
      </sourceDesc>
    </fileDesc>
    <revisionDesc>
      <change when="2025-07-16" who="Tyler Neil">Provided initial raw text file|</change>
      <change when="2025-07-17" who="Dominik Wujastyk">Added initial TEI/XML
        encoding|</change>
      <change when="2025-08-01" who="Dominik Wujastyk">Completed initial TEI/XML validating
        encoding. Still got to fix the xml:ids</change>
      <change when="2025-08-03" who="Tyler Neil">Corrected all the xml:id numbers using
        AI|</change>
    </revisionDesc>
  </teiHeader>
  <text xml:lang="sa-Latn">
    <body>
      <div n="1" type="sthāna">
        <head xml:lang="en">[Sūtrasthāna 32-end]</head>
        <div n="32" type="adhyāya">
          <l xml:id="SS.1.32.3"> svabhāvasiddhānāṃ śarīraikadeśānām anyabhāvitvaṃ maraṇāya
            | tad yathā- śuklānāṃ kṛṣṇatvaṃ, kṛṣṇānāṃ śuklatā, raktānām anyavarṇatvaṃ,
            sthirāṇāṃ mṛdutvaṃ , mṛdūnāṃ sthiratā, calānāmacalatvaṃ, acalānāṃ calatā,
            pṛthūnāṃ saṅkṣiptatvaṃ, saṅkṣiptānāṃ pṛthutā, dīrghāṇāṃ hrasvatvaṃ,
            hrasvānāṃ dīrghatā, apatanadharmiṇāṃ patanadharmitvaṃ ,
            patanadharmiṇāmapatanadharmitvamakasmāt,
            śaity auṣṇyasnaigdhyaraukṣyaprastambhavaivarṇyāvasādanaṃ cāṅgānām ||3|| </l>
          <l xml:id="SS.1.32.4"> svebhyaḥ sthānebhyaḥ
            śarīraikadeśānāmavastrastotkṣiptabhrāntāvakṣiptapatitavimuktanirgatāntargatagurulaghutvāni,
            pravālavarṇavyaṅgaprādurbhāvo vā'pyakasmāt, sirāṇāṃ ca darśanaṃ lalāṭe,
            nāsāvaṃśe vā piḍakotpattiḥ , lalāṭe vā prabhātakāle svedaḥ, netrarogādvinā
            vā'śrupravṛttiḥ, gomayacūrṇaprakāśasya vā rajaso darśanamuttamāṅge nilayanaṃ
            vā kapotakaṅkakākaprabhṛtīnāṃ, mūtrapurīṣavṛddhirabhuñjānānāṃ, tatpraṇāśo vā
            bhuñjānānāṃ, stanamūlahṛdayor aḥsu ca śūlotpattayaḥ, madhye śūnatvamanteṣu
            parimlāyitvaṃ viparyayo vā, tathā'rdhāṅge śvayathuḥ śoṣo 'ṅgapakṣayor vā,
            naṣṭahīnavikalavikṛtasvaratā vā, vivarṇapuṣpaprādurbhāvo vā
            dantamukhanakhaśarīreṣu, yasya vā'psu kaphapurīṣaretāṃsi nimajjanti, yasya
            vā dṛṣṭimaṇḍale bhinnavikṛtāni rūpāṇyālokyante, snehābhyaktakeśāṅga iva yo
            bhāti, yaś ca durbalo bhaktadveṣātisārābhyāṃ pīḍyate, kāsamānaśca
            tṛṣṇābhibhūtaḥ, kṣīṇaśchardibhaktadveṣayuktaḥ saphenapūyarudhirodvāmī
            hatasvaraḥ śūlābhipannaś ca manuṣyaḥ, śūnakaracaraṇavadanaḥkṣīṇo 'nnadveṣī
            srastapiṇḍikāṃsapāṇipādo jvarakāsābhibhūtaḥ, yas tu pūrvāhṇe bhuktamaparāhṇe
            chardayatyavidagdhamatisāryate vā sa śvāsānmriyate, bastavadvilapan yaśca
            bhūmau patati srastamuṣkaḥ, stabdhameḍhro bhagnagrīvaḥ pranaṣṭamehanaśca
            manuṣyaḥ, prāgviśuṣyamāṇāhṛdaya ārdraśarīraḥ, yaś ca loṣṭaṃ loṣṭenābhihanti
            kāṣṭhaṃ kāṣṭhena, tṛṇāni vā chinatti, adharoṣṭhaṃ daśati, uttaroṣṭhaṃ vā
            leḍhi, āluñcati vā karṇau keśāṃśca; devadvijagurusuhṛdvaidyāṃś ca dveṣṭi,
            yasya vakrānuvakragā grahā garhitasthānagatāḥ pīḍayanti, janmarkṣaṃ vā,
            yasyolkāśanibhyāmabhihanyate horā vā,
            gṛhadāraśayanāsanayānavāhanamaṇiratnopakaraṇagarhitalakṣaṇanimittaprādurbhāvo
            veti ||4|| </l>
          <l xml:id="SS.1.32.5"> bhavanti cātra- cikitsyamānaḥ samyak ca vikāro
            yo 'bhivardhate | prakṣīṇabalamāṃsasya lakṣaṇaṃ tadgatāyuṣaḥ ||5|| </l>
          <l xml:id="SS.1.32.6"> nivartate mahāvyādhiḥ sahasā yasya dehinaḥ | na
            cāhāraphalaṃ yasya dṛśyate sa vinaśyati ||6||</l>
          <l xml:id="SS.1.32.7"> etānyariṣṭarūpāṇi samyag budhyeta yo bhiṣak |
            sādhyāsādhyaparīkṣāyāṃ sa rājñaḥ sammato bhavet ||7|| </l>
          <l xml:id="SS.1.32.trailer"> iti suśrutasaṃhitāyāṃ sūtrasthāne
            svabhāvavipratipattirnāma dvātriṃśo 'dhyāyaḥ ||32|| </l>
        </div>
        <div n="33" type="adhyāya">
          <l xml:id="SS.1.33.3"> upadravais tu ye juṣṭā vyādhayo yāntyavāryatām |
            rasāyanādvinā vatsa! tān śṛṇvekamanā mama ||3|| </l>
          <l xml:id="SS.1.33.4"> vātavyādhiḥ pramehaś ca kuṣṭhamarśo bhagandaram | aśmarī
            mūḍhagarbhaś ca tathaivodaramaṣṭamam ||4|| </l>
          <l xml:id="SS.1.33.5"> aṣṭāv ete prakṛtyaiva duścikitsyā mahāgadāḥ |5|
            prāṇamāṃsakṣayaḥ śoṣastṛṣṇā cchardirjvaras tathā ||5||</l>
          <l xml:id="SS.1.33.6"> atīsāraś ca mūrcchā ca hikkā śvāsas tathaiva ca |
            etair upadravairjuṣṭān sarvāneva vivarjayet ||6|| </l>
          <l xml:id="SS.1.33.7"> śūnaṃ suptatvacaṃ bhagnaṃ kampādhmānanipīḍitam | naraṃ
            rujārtamantaś ca vātavyādhirvināśayet ||7|| </l>
          <l xml:id="SS.1.33.8"> yathoktopadravāviṣṭamatiprasrutam eva vā | piḍakāpīḍitaṃ
            gāḍhaṃ prameho hanti mānavam ||8|| </l>
          <l xml:id="SS.1.33.9"> prabhinnaprasrutāṅgaṃ ca raktanetraṃ hatasvaram |
            pañcakarmaguṇātītaṃ kuṣṭhaṃ hantīha kuṣṭhinam ||9|| </l>
          <l xml:id="SS.1.33.10"> tṛṣṇārocakaśūlārtamatiprasrutaśoṇitam |
            śophātīsārasaṃyuktamarśovyādhirvināśayet ||10|| </l>
          <l xml:id="SS.1.33.11"> vātamūtrapurīṣāṇi krimayaḥ śukram eva ca | bhagandarāt
            prasravanti yasya taṃ parivarjayet ||11|| </l>
          <l xml:id="SS.1.33.12"> praśūnanābhivṛṣaṇaṃ ruddhamūtraṃ ruganvitam | aśmarī
            kṣapayatyāśu sikatā śarkarānvitā ||12|| </l>
          <l xml:id="SS.1.33.13"> garbhakoṣaparāsaṅgo makkallo yonisaṃvṛtiḥ | hanyāt
            striyaṃ mūḍhagarbhe yathoktāś cāpy upadravāḥ ||13|| </l>
          <l xml:id="SS.1.33.14"> pārśvabhaṅgānnavidveṣaśophātīsārapīḍitam | viriktaṃ
            pūryamāṇaṃ ca varjayed udarārditam ||14|| </l>
          <l xml:id="SS.1.33.15"> yastāmyati visañjñaś ca śete nipatito 'pi vā |
            śītārdito 'ntaruṣṇaś ca jvareṇa mriyate naraḥ ||15|| </l>
          <l xml:id="SS.1.33.16"> yo hṛṣṭaromā raktākṣo hṛdi saṅghātaśūlavān | nityaṃ 
            vaktreṇa cocchvasyāttaṃ jvaro hanti mānavam ||16||</l>
          <l xml:id="SS.1.33.17"> hikkāśvāsapipāsārtaṃ mūḍhaṃ vibhrāntalocanam |
            santatocchvāsinaṃ kṣīṇaṃ naraṃ kṣapayati jvaraḥ ||17|| </l>
          <l xml:id="SS.1.33.18">āvilākṣaṃ pratāmyantaṃ nidrāyuktamatīva ca |
            kṣīṇaśoṇitamāṃsaṃ ca naraṃ nāśayati jvaraḥ ||18|</l>
          <l xml:id="SS.1.33.19"> śvāsaśūlapipāsārtaṃ kṣīṇaṃ jvaranipīḍitam | viśeṣeṇa
            naraṃ vṛddhamatīsāro vināśayet ||19|| </l>
          <l xml:id="SS.1.33.20"> śuklākṣamannadveṣṭāramūrdhvaśvāsanipīḍitam | kṛcchreṇa
            bahu mehantaṃ yakṣmā hantīha mānavam ||20|| </l>
          <l xml:id="SS.1.33.21"> śvāsaśūlapipāsānnavidveṣagranthimūḍhatāḥ | bhavanti
            durbalatvaṃ ca gulmino mṛtyumeṣyataḥ ||21|| </l>
          <l xml:id="SS.1.33.22"> ādhmātaṃ baddhaniṣyandaṃ chardihikkātṛḍanvitam |
            rujāśvāsasamāviṣṭaṃ vidradhirnāśayennaram ||22|| </l>
          <l xml:id="SS.1.33.23"> pāṇḍudantanakho yaś ca pāṇḍunetraś ca mānavaḥ |
            pāṇḍusaṅghātadarśī ca pāṇḍurogī vinaśyati ||23|| </l>
          <l xml:id="SS.1.33.24"> lohitaṃ chardayed yas tu bahuśo lohitekṣaṇaḥ | raktānāṃ ca
            diśāṃ draṣṭā raktapittī vinaśyati ||24|| </l>
          <l xml:id="SS.1.33.25"> avāṅmukhastūnmukho vā kṣīṇamāṃsabalo naraḥ |
            jāgariṣṇurasandehamunmādena vinaśyati ||25|| </l>
          <l xml:id="SS.1.33.26"> bahuśo 'pasmarantaṃ tu prakṣīṇaṃ calitabhruvam |
            netrābhyāṃ ca vikurvāṇamapasmāro vināśayet ||26|| </l>
          <l xml:id="SS.1.33.trailer"> iti suśrutasaṃhitāyāṃ sūtrasthāne 'vāraṇīyo nāma
            trayastriṃśattamo 'dhyāyaḥ ||33|| </l>
        </div>
        <div n="34" type="adhyāya">
          <l xml:id="SS.1.34.3"> nṛpateryuktasenasya parānabhijigīṣataḥ | bhiṣajā rakṣaṇaṃ
            kāryaṃ yathā tadupadekṣyate ||3|| </l>
          <l xml:id="SS.1.34.4"> vijigīṣuḥ sahāmātyairyātrāyuktaḥ prayatnataḥ | rakṣitavyo
            viśeṣeṇa viṣādeva narādhipaḥ ||4|| </l>
          <l xml:id="SS.1.34.5"> panthānamudakaṃ chāyāṃ bhaktaṃ yavasamindhanam |
            dūṣayantyarayastac ca jānīyācchodhayettathā ||5|| </l>
          <l xml:id="SS.1.34.6"> tasya liṅgaṃ cikitsā ca kalpasthāne pravakṣyate |6|
            ekottaraṃ mṛtyuśatamatharvāṇaḥ pracakṣate ||6|| </l>
          <l xml:id="SS.1.34.7"> tatraikaḥ kālasaṃyuktaḥ śeṣā āgantavaḥ smṛtāḥ |7|
            doṣāgantujamṛtyubhyo rasamantraviśāradau ||7|| </l>
          <l xml:id="SS.1.34.8"> rakṣetāṃ nṛpatiṃ nityaṃ yattau vaidyapurohitau |8| brahmā
            vedāṅgamaṣṭāṅgamāyurvedamabhāṣata ||8|| </l>
          <l xml:id="SS.1.34.9"> purohitamate tasmād varteta bhiṣagātmavān |9| saṅkaraḥ
            sarvavarṇānāṃ praṇāśo dharmakarmaṇām ||9|| </l>
          <l xml:id="SS.1.34.10"> prajānām api cocchittirnṛpavyasanahetutaḥ |10| puruṣāṇāṃ
            nṛpāṇāṃ ca kevalaṃ tulyamūrtitā ||10|| </l>
          <l xml:id="SS.1.34.11">ājñā tyāgaḥ kṣamā dhairyaṃ vikramaś cāpy amānuṣaḥ |
            tasmād devamivābhīkṣṇaṃ vāṅmanaḥkarmabhiḥ śubhaiḥ ||11|| </l>
          <l xml:id="SS.1.34.12">cintayennṛpatiṃ vaidyaḥ śreyāṃsīcchan vicakṣaṇaḥ |12|
            skandhāvāre ca mahati rājagehādanantaram ||12|| </l>
          <l xml:id="SS.1.34.13"> bhavetsannihito vaidyaḥ sarvopakaraṇānvitaḥ |
            tatrasthamenaṃ dhvajavadyaśaḥkhyātisamucchritam ||13|| </l>
          <l xml:id="SS.1.34.14">upasarpantyamohena viṣaśalyāmayārditāḥ |
            svatantrakuśalo 'nyeṣu śāstrārtheṣv abahiṣkṛtaḥ ||14||</l>
          <l xml:id="SS.1.34.15"> vaidyo dhvaja ivābhāti nṛpatadvidyapūjitaḥ |15| vaidyo
            vyādhyupasṛṣṭaś ca bheṣajaṃ paricārakaḥ ||15|| </l>
          <l xml:id="SS.1.34.16">ete pādāścikitsāyāḥ karmasādhanahetavaḥ |
            guṇavadbhis tribhiḥ pādaiścaturtho guṇavān bhiṣak ||16||</l>
          <l xml:id="SS.1.34.17"> vyādhimalpena kālena mahāntam api sādhayet |17|
            vaidyahīnāstrayaḥ pādā guṇavanto 'pyapārthakāḥ ||17|| </l>
          <l xml:id="SS.1.34.18"> udgātṛhotṛbrahmāṇo yathā'dhvaryuṃ vinā'dhvare |18|
            vaidyas tu guṇavānekastārayed āturāṃ sadā ||18|| </l>
          <l xml:id="SS.1.34.19"> plavaṃ pratitarairhīnaṃ karṇadhāra ivāmbhasi |19|
            tattvād higataśāstrārtho dṛṣṭakarmā svayaṅkṛtī ||19|| </l>
          <l xml:id="SS.1.34.20"> laghuhastaḥ śuciḥ śūraḥ sajjopaskarabheṣajaḥ |
            pratyutpannamatirdhīmān vyavasāyī viśāradaḥ ||20|| </l>
          <l xml:id="SS.1.34.21"> satyadharmaparo yaś ca sa bhiṣak pāda ucyate |21| āyuṣmān
            sattvavān sādhyo dravyavānātmavānapi ||21|| </l>
          <l xml:id="SS.1.34.22"> āstiko vaidyavākyastho vyādhitaḥ pāda ucyate |22|
            praśastadeśasambhūtaṃ praśaste 'hani coddhṛtam ||22|| </l>
          <l xml:id="SS.1.34.23"> yuktamātraṃ manaskāntaṃ gandhavarṇarasānvitam |
            doṣaghnamaglānikaramavikāri viparyaye | samīkṣya dattaṃ kāle ca bheṣajaṃ
            pāda ucyate ||23||</l>
          <l xml:id="SS.1.34.24"> snigdho 'jugupsurbalavān yukto vyādhitarakṣaṇe |
            vaidyavākyakṛdaśrāntaḥ pādaḥ paricaraḥ smṛtaḥ ||24|| </l>
          <l xml:id="SS.1.34.trailer"> iti suśrutasaṃhitāyāṃ sūtrasthāne yuktasenīyo nāma
            catustriṃśattamo 'dhyāyaḥ ||34|| </l>
        </div>
        <div n="35" type="adhyāya">
          <l xml:id="SS.1.35.3"> āturam upakramamāṇena bhiṣajā''yurādāveva parīkṣitavyaṃ ;
            satyāyuṣi vyādhyṛtvagnivayodehabalasattvasātmyaprakṛtibheṣajadeśān parīkṣeta
            ||3|| </l>
          <l xml:id="SS.1.35.4"> tatra
            mahāpāṇipādapārśvapṛṣṭhastanāgradaśanavadanaskandhalalāṭaṃ
            dīrghāṅguliparvocchvāsaprekṣaṇabāhuṃ, vistīrṇabhrūstanāntaroraskaṃ
            hrasvajaṅghāmeḍhragrīvaṃ, gambhīrasattvasvaranābhim , anuccairbaddhastanam,
            upacitamahāromaśakarṇaṃ, paś cānmastiṣkaṃ, snātānuliptaṃ mūrdhānupūrvyā
            viśuṣyamāṇaśarīraṃ paś cāc ca viśuṣyamāṇahṛdayaṃ puruṣaṃ jānīyāddīrghāyuḥ
            khalvayam iti | tamekāntenopakramet | ebhir lakṣaṇairviparītairalpāyuḥ;
            miśrairmadhyamāyuriti ||4|| </l>
          <l xml:id="SS.1.35.5"> bhavanti cātra | gūḍhasandhisirāsnāyuḥ saṃhatāṅgaḥ
            sthirendriyaḥ | uttarottarasukṣetro yaḥ sa dīrghāyur ucyate ||5|| </l>
          <l xml:id="SS.1.35.6">garbhāt prabhṛtyarogo yaḥ śanaiḥ samupacīyate |
            śarīrajñānavijñānaiḥ sa dīrghāyuḥ samāsataḥ ||6||</l>
          <l xml:id="SS.1.35.7"> madhyamasyāyuṣo jñānamata ūrdhvaṃ nibodha me |
            adhastādakṣayor yasya lekhāḥ syurvyaktamāyatāḥ ||7|| </l>
          <l xml:id="SS.1.35.8">dve vā tisro 'dhikā vā'pi pādau karṇau ca māṃsalau |
            nāsāgramūrdhvaṃ ca bhavedūrdhvaṃ lekhāś ca pṛṣṭhataḥ ||8|| </l>
          <l xml:id="SS.1.35.9"> yasya syus tasya paramamāyur bhavati saptatiḥ |9|
            jaghanyasyāyuṣo jñānamata ūrdhvaṃ nibodha me ||9|| </l>
          <l xml:id="SS.1.35.10">hasvāni yasya parvāṇi sumahac cāpi mehanam |
            tathorasyavalīḍhāni na ca syātpṛṣṭhamāyatam ||10||</l>
          <l xml:id="SS.1.35.11"> ūrdhvaṃ ca śravaṇau sthānānnāsā coccā śarīriṇaḥ | hasato
            jalpato vā'pi dantamāṃsaṃ pradṛśyate | prekṣate yaś ca vibhrāntaṃ sa
            jīvetpañcaviṃśatim ||11||</l>
          <l xml:id="SS.1.35.12"> atha punarāyuṣo
            vijñānārthamaṅgapratyaṅgapramāṇasārānupadekṣyāmaḥ |
            tatrāṅgānyantarādhisakthibāhuśirāṃsi, tadavayavāḥ pratyaṅgānīti | tatra,
            svairaṅgulaiḥ pādāṅguṣṭhapradeśinyau dvyaṅgulāyate ; pradeśinyāstu
            madhyamānāmikākaniṣṭhikā yathottaraṃ pañcamabhāgahīnāḥ; caturaṅgulāyate
            pañcāṅgulavistṛte prapadapādatale; pañcacaturaṅgulāyatavistṛtā pārṣṇiḥ;
            caturdaśāṅgulāyataḥ pādaḥ; caturdaśāṅgulapariṇāhāni
            pādagulphajaṅghājānumadhyāni; aṣṭādaśāṅgulā jaṅghā, jānūpariṣṭācca
            dvātriṃśadaṅgulam, ete pañcāśat; jaṅghāyāmasamāvūrū; dvyaṅgulāni
            vṛṣaṇacibukadaśananāsāpuṭabhāgakarṇamūlabhrūnayanāntarāṇi; caturaṅgulāni
            mehanavadanāntaranāsākarṇalalāṭagrīvocchrāyadṛṣṭyantarāṇi; dvādaśāṅgulāni
            bhagavistāramehananābhihṛdayagrīvāstanāntaramukhāyāmamaṇibandhaprakoṣṭhasthaulyāni;
            indrabastipariṇāhāṃsapīṭhakūrparāntarāyāmaḥ ṣoḍaśāṅgulaḥ; caturviṃśatyaṅgulo
            hastaḥ; dvātriṃśadaṅgulaparimāṇau bhujau; dvātriṃśatpariṇāhāvūrū;
            maṇibandhakūrparāntaraṃ ṣoḍaśāṅgulaṃ; talaṃ ṣaṭcaturaṅgulāyāmavistāram;
            aṅguṣṭhamūlapradeśinīśravaṇāpāṅgāntaramadhyamāṅgulyau pañcāṅgule;
            ardhapañcāṅgule pradeśinyanāmike; sārdhatryaṅgulau kaniṣṭhāṅguṣṭhau;
            caturviṃśativistārapariṇāhaṃ mukhagrīvaṃ; tribhāgāṅgulavistārā
            nāsāpuṭamaryādā; nayanatribhāgapariṇāhā tārakā; navamastārakāṃśo dṛṣṭiḥ;
            keśāntamastakāntaramekādaśāṅgulaṃ; mastakādavaṭukeśānto daśāṅgulaḥ;
            karṇāvaṭvantaraṃ caturdaśāṅgulaṃ; puruṣoraḥpramāṇavistīrṇā strīśroṇiḥ;
            aṣṭādaśāṅgulavistāramuraḥ; tatpramāṇā puruṣasya kaṭī; saviṃśamaṅgulaśataṃ
            puruṣāyāma iti ||12|| </l>
          <l xml:id="SS.1.35.13"> bhavanti cātra ślokāḥ | pañcaviṃśe tato varṣe pumān nārī
            tu ṣoḍaśe | samatvāgatavīryau tau jānīyāt kuśalo bhiṣak ||13|| </l>
          <l xml:id="SS.1.35.14"> dehaḥ svairaṅgulaireṣa yathāvadanukīrtitaḥ |14| yuktaḥ
            pramāṇenānena pumān vā yadi vā'ṅganā ||14|| </l>
          <l xml:id="SS.1.35.15"> dīrghamāyuravāpnoti vittaṃ ca mahadṛcchati | madhyamaṃ
            madhyamairāyurvittaṃ hīnais tathā'varam ||15|| </l>
          <l xml:id="SS.1.35.16"> atha sārān vakṣyāmaḥ- smṛtibhaktiprajñāśaucaśauryopetaṃ
            kalyāṇābhiniveśaṃ sattvasāraṃ vidyāt; snigdhasaṃhataśvetāsthidantanakhaṃ
            bahulakāmaprajaṃ śukreṇa; akṛśam uttamabalaṃ snigdhagambhīrasvaraṃ
            saubhāgyopapannaṃ mahānetraṃ ca majjñā; mahāśiraḥskandhaṃ
            dṛḍhadantahanvasthinakhamasthibhiḥ; snigdhamūtrasvedasvaraṃ
            bṛhaccharīramāyāsāsahiṣṇuṃ medasā; acchidragātraṃ gūḍhāsthisandhiṃ
            māṃsopacitaṃ ca māṃsena; snigdhatāmranakhanayanatālujihvauṣṭhapāṇipādatalaṃ
            raktena; suprasannamṛdutvagromāṇaṃ tvaksāraṃ vidyāditi | eṣāṃ pūrvaṃ pūrvaṃ
            pradhānamāyuḥsaubhāgyayor iti ||16|| </l>
          <l xml:id="SS.1.35.17"> viśeṣato 'ṅgapratyaṅgapramāṇādatha sārataḥ | parīkṣyāyuḥ
            sunipuṇo bhiṣak sidhyati karmasu ||17|| </l>
          <l xml:id="SS.1.35.18"> vyādhiviśeṣās tu prāgabhihitāḥ; sarva evaite trividhāḥ-
            sādhyā, yāpyāḥ, pratyākhyeyāś ca | tatraitān bhūyastridhā parīkṣeta-
            kimayamaupasargikaḥ, prākkevalaḥ, anyalakṣaṇa iti | tatra, aupasargiko nāma
            yaḥ pūrvotpannaṃ vyādhiṃ jaghanyakālajāto vyādhirupasṛjati, sa tanmūla
            evopadravasañjñaḥ; prākkevalo nāma yaḥ prāgevotpanno
            vyādhirapūrvarūpo 'nupadravaśca; anyalakṣaṇo nāma yo
            bhaviṣyadvyādhikhyāpakaḥ, sa pūrvarūpasañjñaḥ | tatra,
            sopadravamanyonyāvirodhenopakrameta, balavantam upadravaṃ vā; prākkevalaṃ
            yathāsvaṃ pratikurvīta; anyalakṣaṇe tvād ivyādhau prayateta ||18|| </l>
          <l xml:id="SS.1.35.19"> bhavati cātra | nāsti rogo vinā
            doṣairyasmāttasmād vicakṣaṇaḥ | anuktam api doṣāṇāṃ liṅgairvyādhimupācaret
            ||19|| </l>
          <l xml:id="SS.1.35.20"> prāgabhihitā ṛtavaḥ ||20|| </l>
          <l xml:id="SS.1.35.21"> śīte śītapratīkāramuṣṇe coṣṇanivāraṇam | kṛtvā kuryāt 
            kriyāṃ prāptāṃ kriyākālaṃ na hāpayet ||21|| </l>
          <l xml:id="SS.1.35.22"> aprāpte vā kriyākāle prāpte vā na kṛtā kriyā | kriyā
            hīnā'tiriktā vā sādhyeṣv api na sidhyati ||22|| </l>
          <l xml:id="SS.1.35.23"> yā hyudīrṇaṃ śamayati nānyaṃ vyādhiṃ karoti ca | sā
            kriyā, na tu yā vyādhiṃ haratyanyamudīrayet ||23|| </l>
          <l xml:id="SS.1.35.24"> prāgabhihito 'gnirannasya pācakaḥ | sa caturvidho
            bhavati- doṣānabhipanna ekaḥ, vikriyāmāpannastrividho bhavati- viṣamo
            vātena, tīkṣṇaḥ pittena, mandaḥ śleṣmaṇā, caturthaḥ samaḥ sarvasāmyāditi |
            tatra, yo yathākālam upayuktamannaṃ samyak pacati sa samaḥ, samairdoṣaiḥ; yaḥ
            kadācit samyak pacati,
            kadācidādhmānaśūlodāvartātisārajaṭharagauravāntrakūjanapravāhaṇāni kṛtvā, sa
            viṣamaḥ; yaḥ prabhūtamapyupayuktamannamāśu pacati sa tīkṣṇaḥ, sa
            evābhivardhamāno 'tyagnirity ābhāṣyate, sa muhurmuhuḥ
            prabhūtamapyupayuktamannamāśutaraṃ pacati, pākānte ca
            galatālvoṣṭhaśoṣadāhasantāpāñjanayati;
            yastvalpamapyupayuktamudaraśirogauravakāsaśvāsaprasekacchardigātrasadanāni
            kṛtvā mahatā kālena pacati, sa mandaḥ ||24|| </l>
          <l xml:id="SS.1.35.25"> viṣamo vātajān rogāṃstīkṣṇaḥ pittanimittajān |
            karotyagnis tathā mando vikārān kaphasambhavān ||25|| </l>
          <l xml:id="SS.1.35.26"> tatra, same parirakṣaṇaṃ kurvīta; viṣame
            snigdhāmlalavaṇaiḥ kriyāviśeṣaiḥ pratikurvīta; tīkṣṇe
            madhurasnigdhaśītairvirekaiśca; evam evātyagnau, viśeṣeṇa māhiṣaiśca
            kṣīradadhisarpirbhiḥ; mande kaṭutiktakaṣāyairvamanaiś ca ||26|| </l>
          <l xml:id="SS.1.35.27"> jāṭharo bhagavānagnirīśvaro 'nnasya pācakaḥ |
            saukṣmyādrasānādadāno vivektuṃ naiva śakyate ||27|| </l>
          <l xml:id="SS.1.35.28"> prāṇāpānasamānais tu sarvataḥ pavanaistribhiḥ | dhmāyate
            pālyate cāpi svāṃ svāṃ gatimavasthitaiḥ ||28|| </l>
          <l xml:id="SS.1.35.29"> vayas tu trividhaṃ- bālyaṃ, madhyaṃ, vṛddham iti |
            tatronaṣoḍaśavarṣīyā bālāḥ | te trividhāḥ- kṣīrapāḥ, kṣīrānnādā, annādā iti
            | teṣu saṃvatsaraparāḥ kṣīrapāḥ, dvisaṃvatsaraparāḥ kṣīrānnādāḥ,
            parato 'nnādā iti | ṣoḍaśasaptatyor antare madhyaṃ vayaḥ | tasya vikalpo-
            vṛddhiḥ, yauvanaṃ, sampūrṇatā, parihāṇiriti | tatra, āviṃśatervṛddhiḥ,
            ātriṃśato yauvanam, ācatvāriṃśataḥ sarvadhātvindriyabalavīryasampūrṇatā, ata
            ūrdhvamīṣatparihāṇiryāvat saptatiriti | saptaterūrdhvaṃ
            kṣīyamāṇadhātvindriyabalavīryotsāhamahanyahani valīpalitakhālity ajuṣṭaṃ
            kāsaśvāsaprabhṛtibhir upadravairabhibhūyamānaṃ sarvakriyāsvasamarthaṃ
            jīrṇāgāramivābhivṛṣṭamavasīdantaṃ vṛddhamācakṣate ||29|| </l>
          <l xml:id="SS.1.35.30"> tatrottarottarāsu vayovasthāsūttarottarā
            bheṣajamātrāviśeṣā bhavanti, ṛte ca parihāṇeḥ; tatrādyāpekṣayā pratikurvīta
            ||30|| </l>
          <l xml:id="SS.1.35.31"> bhavanti cātra- bāle vivardhate śleṣmā madhyame
            pittam eva tu | bhūyiṣṭhaṃ vardhate vāyurvṛddhe tadvīkṣya yojayet ||31|| </l>
          <l xml:id="SS.1.35.32"> agnikṣāravirekais tu bālavṛddhau vivarjayet | tatsādhyeṣu
            vikāreṣu mṛdvīṃ kuryāt kriyāṃ śanaiḥ ||32|| </l>
          <l xml:id="SS.1.35.33"> dehaḥ sthūlaḥ, kṛśo, madhya, iti prāgupadiṣṭaḥ ||33|| </l>
          <l xml:id="SS.1.35.34"> karśayed bṛṃhayec cāpi sadā sthūlakṛśau narau | rakṣaṇaṃ
            caiva madhyasya kurvīta satataṃ bhiṣak ||34|| </l>
          <l xml:id="SS.1.35.35"> balamabhihitaguṇaṃ; daurbalyaṃ tu
            svabhāvadoṣajarādibhir avekṣitavyam | yasmādbalavataḥ
            sarvakriyāpravṛttistasmād balam eva pradhānamadhikaraṇānām ||35|| </l>
          <l xml:id="SS.1.35.36"> kecit kṛśāḥ prāṇavantaḥ sthūlāś cālpabalā narāḥ | tasmāt
            sthiratvaṃ vyāyāmairbalaṃ vaidyaḥ pratarkayet ||36|| </l>
          <l xml:id="SS.1.35.37"> sattvaṃ tu vyasanābhyudayakriyādisthāneṣv aviklavakaram
            ||37|| </l>
          <l xml:id="SS.1.35.38"> sattvavān sahate sarvaṃ saṃstabhyātmānamātmanā | rājasaḥ
            stabhyamāno 'nyaiḥ sahate naiva tāmasaḥ ||38|| </l>
          <l xml:id="SS.1.35.39"> sātmyāni tu
            deśakālajātyṛturogavyāyāmodakadivāsvapnarasaprabhṛtīni prakṛtiviruddhānyapi
            yānyabādhakarāṇi bhavanti ||39|| </l>
          <l xml:id="SS.1.35.40"> yo rasaḥ kalpate yasya sukhāyaiva niṣevitaḥ |
            vyāyāmajātamanyadvā tat sātmyam iti nirdiśet ||40|| </l>
          <l xml:id="SS.1.35.41"> prakṛtiṃ bheṣajaṃ copariṣṭādvakṣyāmaḥ ||41|| </l>
          <l xml:id="SS.1.35.42"> deśastvānūpo jāṅgalaḥ sādhāraṇa iti | tatra,
            bahūdakanimnonnatanadīvarṣagahano mṛduśītānilo bahumahāparvatavṛkṣo
            mṛdusukumāropacitaśarīramanuṣyaprāyaḥ kaphavātarogabhūyiṣṭhaś cānūpaḥ;
            ākāśasamaḥ praviralālpakaṇṭakivṛkṣaprāyo 'lpavarṣaprasravaṇodapānodakaprāya
            uṣṇadāruṇavātaḥ praviralālpaśailaḥ sthirakṛśaśarīramanuṣyaprāyo
            vātapittarogabhūyiṣṭhaś ca jāṅgalaḥ; ubhayadeśalakṣaṇaḥ sādhāraṇa iti ||42|| </l>
          <l xml:id="SS.1.35.43"> bhavanti cātra- samāḥ sādhāraṇe
            yasmācchītavarṣoṣmamārutāḥ | doṣāṇāṃ samatā jantostasmāt sādhāraṇo mataḥ
            ||43|| </l>
          <l xml:id="SS.1.35.44"> na tathā balavantaḥ syurjalajā vā sthalāhṛtāḥ | svadeśe
            nicitā doṣā anyasmin kopamāgatāḥ ||44|| </l>
          <l xml:id="SS.1.35.45"> ucite vartamānasya nāsti deśakṛtaṃ bhayam |
            āhārasvapnaceṣṭādau taddeśasya guṇe sati ||45||</l>
          <l xml:id="SS.1.35.46"> deśaprakṛtisātmyartuviparīto 'cirotthitaḥ | sampattau
            bhiṣagādīnāṃ balasattvāyuṣāṃ tathā ||46||</l>
          <l xml:id="SS.1.35.47"> kevalaḥ samadehāgneḥ sukhasādhyatamo gadaḥ | ato 'nyathā
            tvasādhyaḥ syātkṛcchro vyāmiśralakṣaṇaḥ ||47||</l>
          <l xml:id="SS.1.35.48"> kriyāyās tu guṇālābhe kriyāmanyāṃ prayojayet | pūrvasyāṃ
            śāntavegāyāṃ na kriyāsaṅkaro hitaḥ ||48|| </l>
          <l xml:id="SS.1.35.49"> guṇālābhe 'pi sapadi yadi saiva kriyā hitā | kartavyaiva
            tadā vyādhiḥ kṛcchrasādhyatamo yadi ||49|| </l>
          <l xml:id="SS.1.35.50"> ya evam enaṃ vidhimekarūpaṃ bibharti kālādivaśena dhīmān
            | sa mṛtyupāśāñjagato gadaughāñchinatti bhaiṣajyaparaśvadhena ||50|| </l>
          <l xml:id="SS.1.35.trailer"> iti suśrutasaṃhitāyāṃ sūtrasthāne āturopakramaṇīyo
            nāma pañcatriṃśo 'dhyāyaḥ ||35|| </l>
        </div>
        <div n="36" type="adhyāya">
          <l xml:id="SS.1.36.3">
            śvabhraśarkarāśmaviṣamavalmīkaśmaśānāghātanadevatāyatanasikatābhir anupahatāmanūṣarāmabhaṅgurāmadūrodakāṃ
            snigdhāṃ prarohavatīṃ mṛdvīṃ sthirāṃ samāṃ kṛṣṇāṃ gaurīṃ lohitāṃ vā
            bhūmimauṣadhagrahaṇāya parīkṣeta | tasyāṃ jātamapi
            kṛmiviṣaśastrātapapavanadahanatoyasambādhamārgairanupahatamekarasaṃ puṣṭaṃ
            pṛthvavagāḍhamūlamudīcyāṃ cauṣadhamādadītetyeṣa bhūmiparīkṣāviśeṣaḥ sāmānyaḥ
            ||3|| </l>
          <l xml:id="SS.1.36.4"> viśeṣatas tu tatra, aśmavatī sthirā gurvī śyāmā kṛṣṇā vā
            sthūlavṛkṣaśasyaprāyā svaguṇabhūyiṣṭhā; snigdhā śītalā''sannodakā
            snigdhaśasyatṛṇakomalavṛkṣaprāyā śuklā'mbuguṇabhūyiṣṭhā; nānāvarṇā
            laghvaśmavatī praviralālpapāṇḍuvṛkṣaprarohā'gniguṇabhūyiṣṭhā; rūkṣā
            bhasmarāsabhavarṇā tanuvṛkṣālparasakoṭaravṛkṣaprāyā'nilaguṇabhūyiṣṭhā; mṛdvī
            samā śvabhravatyavyaktarasajalā sarvato 'sāravṛkṣā mahāparvatavṛkṣaprāyā
            śyāmā cākāśaguṇabhūyiṣṭhā ||4|| </l>
          <l xml:id="SS.1.36.5"> atra kecid āhur ācāryāḥ-
            prāvṛḍvarṣāśaraddhemantavasantagrīṣmeṣu yathāsaṅkhyaṃ
            mūlapatratvakkṣīrasāraphalānyādadīteti; tat tu na samyak,
            saumyāgneyatvājjagataḥ | saumyāny auṣadhāni saumyeṣvṛtuṣvādadīta,
            āgneyānyāgneyeṣu; evamavyāpannaguṇāni bhavanti | saumyāny auṣadhmani
            saumyeṣvṛtuṣu gṛhītāni somaguṇabhūyiṣṭhāyāṃ bhūmau
            jātānyatimadhurasnigdhaśītāni jāyante | etena śeṣaṃ vyākhyātam ||5|| </l>
          <l xml:id="SS.1.36.6"> tatra pṛthivyambuguṇabhūyiṣṭhāyāṃ bhūmau jātāni
            virecanadravyāṇyādadīta , agnyākāśamārutaguṇabhūyiṣṭhāyāṃ vamanadravyāṇi,
            ubhayaguṇabhūyiṣṭhāyāmubhayatobhāgāni, ākāśaguṇabhūyiṣṭhāyāṃ saṃśamanāni,
            evaṃ balavattarāṇi bhavanti ||6|| </l>
          <l xml:id="SS.1.36.7"> sarvāṇyeva cābhinavāni, anyatra
            madhughṛtaguḍapippalīviḍaṅgebhyaḥ ||7||</l>
          <l xml:id="SS.1.36.8"> viḍaṅgaṃ pippalī kṣaudraṃ sarpiś cāpy anavaṃ hitam |
            śeṣamanyatvabhinavaṃ gṛhṇīyāddoṣavarjitam ||8|| </l>
          <l xml:id="SS.1.36.9">(sarvāṇyeva sakṣīrāṇi vīryavanti;)
            teṣāṃ asampattāvatikrāntasaṃvatsarāṇyādadīteti ||9|| </l>
          <l xml:id="SS.1.36.10"> bhavanti cātra- gopālāstāpasā vyādhā ye cānye
            vanacāriṇaḥ | mūlāhārāś ca ye tebhyo bheṣajavyaktiriṣyate ||10|| </l>
          <l xml:id="SS.1.36.11"> sarvāvayavasādhyeṣu palāśalavaṇādiṣu | vyavasthito na
            kālo 'sti tatra sarvo vidhīyate ||11|| </l>
          <l xml:id="SS.1.36.12"> gandhavarṇarasopetā ṣaḍvidhā bhūmiriṣyate |
            tasmād bhūmisvabhāvena bījinaḥ ṣaḍrasāyutāḥ ||12|| </l>
          <l xml:id="SS.1.36.13"> avyaktaḥ kila toyasya raso niścayaniścitaḥ | rasaḥ sa
            eva cāvyakto vyakto bhūmirasādbhavet ||13|| </l>
          <l xml:id="SS.1.36.14"> sarvalakṣaṇasampannā bhūmiḥ sādhāraṇā smṛtā | dravyāṇi
            yatra tatraiva tadguṇāni viśeṣataḥ ||14|| </l>
          <l xml:id="SS.1.36.15"> vigandhenāparāmṛṣṭamavipannaṃ rasādibhiḥ | navaṃ dravyaṃ
            purāṇaṃ vā grāhyamevaṃ vinirdiśet ||15|| </l>
          <l xml:id="SS.1.36.16"> jaṅgamānāṃ vayaḥsthānāṃ raktaromanakhādikam |
            kṣīramūtrapurīṣāṇi jīrṇāhāreṣu saṃharet ||16|| </l>
          <l xml:id="SS.1.36.17"> plotamṛdbhāṇḍaphalakaśaṅkuvinyastabheṣajam | praśastāyāṃ
            diśi śucau bheṣajāgāramiṣyate ||17|| </l>
          <l xml:id="SS.1.36.trailer"> iti suśrutasaṃhitāyāṃ sūtrasthāne bhūmipravibhāgīyo
            nāma ṣaṭtriṃśo 'dhyāyaḥ ||36|| </l>
        </div>
        <div n="37" type="adhyāya">
          <l xml:id="SS.1.37.3"> mātuluṅgyagnimanthau ca bhadradāru mahauṣadham | ahiṃsrā
            caiva rāsnā ca pralepo vātaśophajit ||3|| </l>
          <l xml:id="SS.1.37.4"> dūrvā ca nalamūlaṃ ca madhukaṃ candanaṃ tathā | śītalāśca
            gaṇāḥ sarve pralepaḥ pittaśophahṛt ||4|| </l>
          <l xml:id="SS.1.37.5">āgantuje raktaje ca hyeṣa eva vidhiḥ smṛtaḥ |
            vidhirviṣaghno viṣaje pittaghno 'pi hitas tathā ||5|| </l>
          <l xml:id="SS.1.37.6">ajagandhā'śvagandhā ca kālā saralayā saha |
            ekaiṣikājaśṛṅgī ca pralepaḥ śleṣmaśophahṛt ||6|| </l>
          <l xml:id="SS.1.37.7">ete vargāstrayo lodhraṃ pathyā piṇḍītakāni ca | anantā
            ceti lepo 'yaṃ sānnipātikaśophahṛt ||7|| </l>
          <l xml:id="SS.1.37.8"> snigdhāmlalavaṇo vāte koṣṇaḥ, śītaḥ payoyutaḥ | pitte,
            coṣṇaḥ kaphe kṣāramūtrāḍhyastatpraśāntaye ||8|| </l>
          <l xml:id="SS.1.37.9"> śaṇamūlakaśigrūṇāṃ phalāni tilasarṣapāḥ | saktavaḥ
            kiṇvamatasī dravyāṇyuṣṇāni pācanam ||9|| </l>
          <l xml:id="SS.1.37.10"> cirabilvo 'gniko dantī citrako hayamārakaḥ |
            kapotakaṅkagṛdhrāṇāṃ purīṣāṇi ca dāraṇam | kṣāradravyāṇi vā yāni kṣāro vā
            dāraṇaṃ param ||10|| </l>
          <l xml:id="SS.1.37.11"> dravyāṇāṃ picchilānāṃ tu tvaṅmūlāni prapīḍanam |
            yavagodhūmamāṣāṇāṃ cūrṇāni ca samāsataḥ ||11|| </l>
          <l xml:id="SS.1.37.12"> śāṅkhinyaṅkoṭhasumanaḥkaravīrasuvarcalāḥ | śodhanāni
            kaṣāyāṇi vargaś cāragvadhādikaḥ ||12|| </l>
          <l xml:id="SS.1.37.13"> ajagandhā'jaśṛṅgī ca gavākṣī lāṅgalāhvayā |
            pūtīkaścitrakaḥ pāṭhā viḍaṅgailāhareṇavaḥ ||13|| </l>
          <l xml:id="SS.1.37.14"> yavakṣāro lavaṇāni manaḥśilā | kāsīsaṃ trivṛtā dantī
            haritālaṃ surāṣṭrajā ||14||</l>
          <l xml:id="SS.1.37.15"> saṃśodhanīnāṃ vartīnāṃ dravyāṇy etāni nirdiśet |15|
            etair eva uṣadhaiḥ kuryāt kalkānapi ca śodhanān ||15|| </l>
          <l xml:id="SS.1.37.16"> arkottamāṃ snuhīkṣīraṃ piṣṭvā kṣārottamāni ca |
            jātīmūlaṃ haridre dve kāsīsaṃ kaṭurohiṇīm ||16|| </l>
          <l xml:id="SS.1.37.17"> pūrvoddiṣṭāni cānyāni kuryāt saṃśodhanaṃ ghṛtam |17|
            mayūrako rājavṛkṣo nimbaḥ kośātakī tilāḥ ||17|| </l>
          <l xml:id="SS.1.37.18"> bṛhatī kaṇṭakārī ca haritālaṃ manaḥśilā | śodhanāni ca
            yojyāni taile dravyāṇi śodhane ||18||</l>
          <l xml:id="SS.1.37.19"> kāsīse saindhave kiṇve vacāyāṃ rajanīdvaye |
            śodhanāṅgeṣu cānyeṣu cūrṇaṃ kurvīta śodhanam ||19|| </l>
          <l xml:id="SS.1.37.20"> sālasārādisāreṣu paṭolatriphalāsu ca | rasakriyā
            vidhātavyā śodhanī śodhaneṣu ca ||20|| </l>
          <l xml:id="SS.1.37.21"> śrīveṣṭake sarjarase sarale devadāruṇi | sāreṣv api ca
            kurvīta matimān vraṇadhūpanam ||21|| </l>
          <l xml:id="SS.1.37.22"> kaṣāyāṇāmanuṣṇānāṃ vṛkṣāṇāṃ tvakṣu sādhitaḥ | śṛtaḥ
            śītakaṣāyo vā ropaṇārthaṃ praśasyate ||22|| </l>
          <l xml:id="SS.1.37.23"> somāmṛtāśvagandhāsu kākolyādau gaṇe tathā |
            kṣīripraroheṣv api ca vartayo ropaṇāḥ smṛtāḥ ||23|| </l>
          <l xml:id="SS.1.37.24"> samaṅgā somasaralā somavalkaḥ sacandanaḥ | kākolyādiśca
            kalkaḥ syāt praśasto vraṇaropaṇe ||24|| </l>
          <l xml:id="SS.1.37.25"> pṛthakparṇyātmaguptā ca haridre mālatī sitā |
            kākolyādiś ca yojyaḥ syādbhiṣajā ropaṇe ghṛte ||25|| </l>
          <l xml:id="SS.1.37.26"> kālānusāryāguruṇī haridre devadāru ca | priyaṅgavaśca
            rodhraṃ ca taile yojyāni ropaṇe ||26|| </l>
          <l xml:id="SS.1.37.27"> kaṅgukā triphalā rodhraṃ kāsīsaṃ śravaṇāhvayā |
            dhavāśvakarṇayos tvak ca ropaṇaṃ cūrṇamiṣyate ||27|| </l>
          <l xml:id="SS.1.37.28"> priyaṅgukā sarjarasaḥ puṣpakāsīsam eva ca | tvakcūrṇaṃ
            dhavajaṃ caiva ropaṇārthaṃ praśasyate ||28|| </l>
          <l xml:id="SS.1.37.29"> tvakṣu nyagrodhavargasya triphalāyās tathaiva ca |
            rasakriyāṃ ropaṇārthe vidadhīta yathākramam ||29|| </l>
          <l xml:id="SS.1.37.30"> apāmārgo 'śvagandhā ca tālapatrī suvarcalā | utsādane
            praśasyante kākolyādiś ca yo gaṇaḥ ||30|| </l>
          <l xml:id="SS.1.37.31"> kāsīsaṃ saindhavaṃ kiṇvaṃ kuruvindo manaḥśilā |
            kukkuṭāṇḍakapālāni sumanomukulāni ca ||31|| </l>
          <l xml:id="SS.1.37.32"> phale śairīṣakārañje dhātucūrṇāni yāni ca |
            vraṇeṣūtsannamāṃseṣu praśastānyavasādane ||32||</l>
          <l xml:id="SS.1.37.33"> samastaṃ vargamardhaṃ vā yathālābhamathāpi vā |
            prayuñjīta bhiṣak prājño yathoddiṣṭeṣu karmasu ||33|| </l>
          <l xml:id="SS.1.37.trailer"> iti suśrutasaṃhitāyāṃ sūtrasthāne miśrakādhyāyo
            nāma saptatriṃśattamo 'dhyāyaḥ ||37|| </l>
        </div>
        <div n="38" type="adhyāya">
          <l xml:id="SS.1.38.3"> samāsena saptatriṃśaddravyagaṇā bhavanti ||3|| </l>
          <l xml:id="SS.1.38.4"> tad yathā- vidārigandhā vidārī viśvadevā sahadevā
            śvadaṃṣṭrā pṛthakparṇī śatāvarī sārivā kṛṣṇasārivā jīvakarṣabhakau mahāsahā
            kṣudrasahā bṛhatyau punarnavairaṇḍo haṃsapādī vṛścikālyṛṣabhī ceti ||4|| </l>
          <l xml:id="SS.1.38.5">vidārīgandhādirayaṃ gaṇaḥ pittānilāpahaḥ |
            śoṣagulmāṅgamardordhvaśvāsakāsavināśanaḥ ||5|| </l>
          <l xml:id="SS.1.38.6">
            āragvadhamadanagopaghoṇṭākaṇṭakīkuṭajapāṭhāpāṭalāmūrvendrayavasaptaparṇanimbakuruṇṭakadāsīkuruṇṭaka-
            guḍūcīcitrakaśārṅga(rṅge)ṣṭākarañjadvayapaṭolakirātatiktakāni suṣavī ceti
            ||6|| </l>
          <l xml:id="SS.1.38.7">āragvadhādirity eṣa gaṇaḥ śleṣmaviṣāpahaḥ |
            mehakuṣṭhajvaravamīkaṇḍūghno vraṇaśodhanaḥ ||7||</l>
          <l xml:id="SS.1.38.8">
            sālasārājakarṇakhadirakadarakālaskandhakramukabhūrjameṣaśṛṅgatiniśacandanakucandanaśiṃśapā-
            śirīṣāsanadhavārjunatālaśākanaktamālapūtīkāśvakarṇāgurūṇi kālīyakaṃ ceti
            ||8|| </l>
          <l xml:id="SS.1.38.9">sālasārādirity eṣa gaṇaḥ kuṣṭhavināśanaḥ |
            mehapāṇḍvāmayaharaḥ kaphamedoviśoṣaṇaḥ ||9|| </l>
          <l xml:id="SS.1.38.10">
            varuṇārtagalaśigrumadhuśigrutarkārīmeṣaśṛṅgīpūtīkanaktamālamoraṭāgnimanthasaireyakadvayabimbīvasukavasiracitraka-
            śatāvarībilvājaśṛṅgīdarbhā bṛhatīdvayaṃ ceti ||10|| </l>
          <l xml:id="SS.1.38.11"> varuṇādirgaṇo hyeṣa kaphamedonivāraṇaḥ | vinihanti
            śiraḥśūlagulmābhyantaravidradhīn ||11||</l>
          <l xml:id="SS.1.38.12">
            vīratarusahacaradvayadarbhavṛkṣādanīgundrānalakuśakāśāśmabhedakāgnimanthamoraṭāvasukavasirabhallūkakuraṇṭikendīvarakapotavaṅkāḥ
            śvadaṃṣṭrā ceti ||12|| </l>
          <l xml:id="SS.1.38.13">vīratarvādirity eṣa gaṇo vātavikāranut |
            aśmarīśarkarāmūtrakṛcchrāghātarujāpahaḥ ||13||</l>
          <l xml:id="SS.1.38.14">
            lodhrasāvaralodhrapalāśakuṭannaṭāśokaphañjīkaṭphalailavālukaśallakījiṅginīkadambasālāḥ
            kadalī ceti ||14|| </l>
          <l xml:id="SS.1.38.15"> eṣa rodhrādirity ukto medaḥkaphaharo gaṇaḥ |
            yonidoṣaharaḥ stambhī varṇyo viṣavināśanaḥ ||15|| </l>
          <l xml:id="SS.1.38.16">
            arkālarkakarañjadvayanāgadantīmayūrakabhārgīrāsnendrapuṣpīkṣudraśvetāmahāśvetāvṛścikālyalavaṇāstāpasavṛkṣaśceti
            ||16|| </l>
          <l xml:id="SS.1.38.17"> arkādiko gaṇo hyeṣa kaphamedoviṣāpahaḥ |
            kṛmikuṣṭhapraśamano viśeṣādvraṇaśodhanaḥ ||17|| </l>
          <l xml:id="SS.1.38.18">
            surasāśvetasurasāphaṇijjhakārjakabhūstṛṇasugandhakasumukhakālamālakuṭherakakāsamardakṣavakakharapuṣpāviḍaṅgakaṭphala-
            surasīnirguṇḍīkulāhalondurukarṇikāphañjīprācībalakākamācyo viṣamuṣṭikaśceti
            ||18|| </l>
          <l xml:id="SS.1.38.19">surasādirgaṇo hyeṣa kaphahṛt kṛmisūdanaḥ |
            pratiśyāyāruciśvāsakāsaghno vraṇaśodhanaḥ ||19||</l>
          <l xml:id="SS.1.38.20">
            muṣkakapalāśadhavacitrakamadanavṛkṣakaśiṃśapāvajravṛkṣāstriphalā ceti ||20|| </l>
          <l xml:id="SS.1.38.21"> muṣkakādirgaṇo hyeṣa medoghnaḥ śukradoṣahṛt |
            mehārśaḥpāṇḍurogāśmaśarkarānāśanaḥ paraḥ ||21||</l>
          <l xml:id="SS.1.38.22">
            pippalīpippalīmūlacavyacitrakaśṛṅgaveramaricahastipippalīhareṇukailājamodendrayavapāṭhājīrakasarṣapa-
            mahānimbaphalahiṅgubhārgīmadhurasātiviṣāvacāviḍaṅgāni kaṭurohiṇī ceti ||22|| </l>
          <l xml:id="SS.1.38.23">pippalyādiḥ kaphaharaḥ pratiśyāyānilārucīḥ |
            nihanyāddīpano gulmaśūlaghnaś cāmapācanaḥ ||23|| </l>
          <l xml:id="SS.1.38.24">
            elātagarakuṣṭhamāṃsīdhyāmakatvakpatranāgapuṣpapriyaṅguhareṇukāvyāghranakhaśukticaṇḍāsthauṇeyakaśrīveṣṭaka-
            cocacorakavālukaguggulusarjarasaturuṣkakundurukāguruspṛkkośīrabhadradārukuṅkumāni
            punnāgakeśaraṃ ceti ||24|| </l>
          <l xml:id="SS.1.38.25">elādiko vātakaphau nihanyādviṣam eva ca | varṇaprasādanaḥ
            kaṇḍūpiḍakākoṭhanāśanaḥ ||25||</l>
          <l xml:id="SS.1.38.26"> vacāmustātiviṣābhayābhadradārūṇi nāgakeśaraṃ ceti ||26|| </l>
          <l xml:id="SS.1.38.27">haridrādāruharidrākalaśīkuṭajabījāni madhukaṃ ceti
            ||27||</l>
          <l xml:id="SS.1.38.28"> etau vacāharidrādī gaṇau stanyaviśodhanau |
            āmātisāraśamanau viśeṣāddoṣapācanau ||28|| </l>
          <l xml:id="SS.1.38.29">
            śyāmāmahāśyāmātrivṛddantīśaṅkhinītilvakakampillakaramyakakramukaputraśreṇīgavākṣī-
            rājavṛkṣakarañjadvayaguḍūcīsaptalācchagalāntrīsudhāḥ suvarṇakṣīrī ceti
            ||29|| </l>
          <l xml:id="SS.1.38.30">uktaḥ śyāmādirity eṣa gaṇo gulmaviṣāpahaḥ |
            ānāhodaraviḍbhedī tathodāvartanāśanaḥ ||30|| </l>
          <l xml:id="SS.1.38.31"> bṛhatīkaṇṭakārikākuṭajaphalapāṭhā madhukaṃ ceti ||31|| </l>
          <l xml:id="SS.1.38.32"> pācanīyo bṛhatyādirgaṇaḥ pittānilāpahaḥ |
            kaphārocakahṛdrogamūtrakṛcchrarujāpahaḥ ||32||</l>
          <l xml:id="SS.1.38.33"> paṭolacandanakucandanamūrvāguḍūcīpāṭhāḥ kaṭurohiṇī ceti
            ||33|| </l>
          <l xml:id="SS.1.38.34">paṭolādirgaṇaḥ pittakaphārocakanāśanaḥ | jvaropaśamano
            vraṇyaśchardikaṇḍūviṣāpahaḥ ||34|| </l>
          <l xml:id="SS.1.38.35">
            kākolīkṣīrakākolījīvakarṣabhakamudgaparṇīmāṣaparṇīmedāmahāmedācchinnaruhā
            karkaṭaśṛṅgītugākṣīrīpadmakaprapauṇḍarīkardhivṛddhimṛdvīkājīvantyo madhukaṃ
            ceti ||35|| </l>
          <l xml:id="SS.1.38.36">kākolyādirayaṃ pittaśoṇitānilanāśanaḥ | jīvano bṛṃhaṇo
            vṛṣyaḥ stanyaśleṣmakaras tathā ||36|| </l>
          <l xml:id="SS.1.38.37"> ūṣakasaindhavaśilājatukāsīsadvayahiṅgūni tutthakaṃ ceti
            ||37|| </l>
          <l xml:id="SS.1.38.38"> ūṣakādiḥ kaphaṃ hanti gaṇo medoviśoṣaṇaḥ |
            aśmarīśarkarāmūtrakṛcchragulmapraṇāśanaḥ ||38||</l>
          <l xml:id="SS.1.38.39">
            sārivāmadhukacandanakucandanapadmakakāśmarīphalamadhūkapuṣpāṇyuśīraṃ ceti
            ||39|| </l>
          <l xml:id="SS.1.38.40"> sārivādiḥ pipāsāghno raktapittaharo gaṇaḥ |
            pittajvarapraśamano viśeṣāddāhanāśanaḥ ||40||</l>
          <l xml:id="SS.1.38.41">
            añjanarasāñjananāgapuṣpapriyaṅgunīlotpalanaladanalinakeśarāṇi madhukaṃ ceti
            ||41|| </l>
          <l xml:id="SS.1.38.42">añjanādirgaṇo hyeṣa raktapittanibarhaṇaḥ | viṣopaśamano
            dāhaṃ nihantyābhyantaraṃ bhṛśam ||42||</l>
          <l xml:id="SS.1.38.43">
            parūṣakadrākṣākaṭphaladāḍimarājādanakatakaphalaśākaphalāni triphalā ceti
            ||43||</l>
          <l xml:id="SS.1.38.44">parūṣakādirity eṣa gaṇo 'nilavināśanaḥ | mūtradoṣaharo
            hṛdyaḥ pipāsāghno rucipradaḥ ||44||</l>
          <l xml:id="SS.1.38.45">
            priyaṅgusamaṅgādhātakīpunnāganāgapuṣpacandanakucandanamocarasarasāñjanakumbhīkasrotojapadmakesarayojanavallyo
            dīrghamūlā ceti ||45|| </l>
          <l xml:id="SS.1.38.46">
            ambaṣṭhādhātakīkusumasamaṅgākaṭvaṅgamadhukabilvapeśikāsāvararodhrapalāśanandīvṛkṣāḥ
            padmakeśarāṇi ceti ||46|| </l>
          <l xml:id="SS.1.38.47">gaṇau priyaṅgvambaṣṭhādī pakvātīsāranāśanau | sandhānīyau
            hitau pitte vraṇānāṃ cāpi ropaṇau ||47||</l>
          <l xml:id="SS.1.38.48">
            nyagrodhodumbarāśvatthaplakṣamadhukakapītanakakubhāmrakośāmracorakapatrajambūdvayapriyāla-
            madhūkarohiṇīvañjulakadambabadarītindukīsallakīrodhrasāvararodhrabhallātakapalāśā
            nandīvṛkṣaśceti ||48|| </l>
          <l xml:id="SS.1.38.49">nyagrodhādirgaṇo vraṇyaḥ saṅgrāhī bhagnasādhakaḥ |
            raktapittaharo dāhamedoghno yonidoṣahṛt ||49|| </l>
          <l xml:id="SS.1.38.50"> guḍūcīnimbakustumburucandanāni padmakaṃ ceti ||50|| </l>
          <l xml:id="SS.1.38.51">eṣa sarvajvarān hanti guḍūcyādis tu dīpanaḥ |
            hṛllāsārocakavamīpipāsādāhanāśanaḥ ||51||</l>
          <l xml:id="SS.1.38.52"> utpalaraktotpalakumudasaugandhikakuvalayapuṇḍarīkāṇi
            madhukaṃ ceti ||52|| </l>
          <l xml:id="SS.1.38.53">utpalādirayaṃ dāhapittaraktavināśanaḥ |
            pipāsāviṣahṛdrogacchardimūrcchāharo gaṇaḥ ||53|| </l>
          <l xml:id="SS.1.38.54">
            mustāharidrādāruharidrāharītakyāmalakabibhītakakuṣṭhahaimavatīvacāpāṭhākaṭurohiṇīśārṅgaṣṭātiviṣādrāviḍībhallātakāni
            citrakaśceti ||54|| </l>
          <l xml:id="SS.1.38.55">eṣa mustādiko nāmnā gaṇaḥ śleṣmaniṣūdanaḥ | yonidoṣaharaḥ
            stanyaśodhanaḥ pācanas tathā ||55|| </l>
          <l xml:id="SS.1.38.56"> harītakyāmalakabibhītakānīti triphalā ||56|| </l>
          <l xml:id="SS.1.38.57">triphalā kaphapittaghnī mehakuṣṭhavināśanī | cakṣuṣyā
            dīpanī caiva viṣamajvaranāśanī ||57|| </l>
          <l xml:id="SS.1.38.58"> pippalīmaricaśṛṅgaverāṇīti trikaṭukam ||58|| </l>
          <l xml:id="SS.1.38.59">tryūṣaṇaṃ kaphamedoghnaṃ mehakuṣṭhatvagāmayān |
            nihanyāddīpanaṃ gulmapīnasāgnyalpatām api ||59||</l>
          <l xml:id="SS.1.38.60"> āmalakīharītakīpippalyaścitrakaśceti ||60|| </l>
          <l xml:id="SS.1.38.61"> āmalakyādirity eṣa gaṇaḥ sarvajvarāpahaḥ | cakṣuṣyo
            dīpano vṛṣyaḥ kaphārocakanāśanaḥ ||61|| </l>
          <l xml:id="SS.1.38.62"> trapusīsatāmrarajatasuvarṇakṛṣṇalohāni lohamalaśceti
            ||62|| </l>
          <l xml:id="SS.1.38.63"> gaṇastrapvādirity eṣa garakrimiharaḥ paraḥ |
            pipāsāviṣahṛdrogapāṇḍumehaharas tathā ||63||</l>
          <l xml:id="SS.1.38.64">
            lākṣārevatakuṭajāśvamārakaṭphalaharidrādvayanimbasaptacchadamālatyastrāyamāṇā
            ceti ||64|| </l>
          <l xml:id="SS.1.38.65">kaṣāyatiktamadhuraḥ kaphapittārtināśanaḥ |
            kuṣṭhakrimiharaś caiva duṣṭavraṇaviśodhanaḥ ||65||</l>
          <l xml:id="SS.1.38.66"> pañca pañcamūlānyata ūrdhvaṃ vakṣyāmaḥ | - tatra
            trikaṇṭakabṛhatīdvayapṛthakparṇyo vidārigandhā ceti kanīyaḥ ||66|| </l>
          <l xml:id="SS.1.38.67">kaṣāyatiktamadhuraṃ kanīyaḥ pañcamūlakam | vātaghnaṃ
            pittaśamanaṃ bṛṃhaṇaṃ balavardhanam ||67||</l>
          <l xml:id="SS.1.38.68"> bilvāgnimanthaṭiṇṭukapāṭalāḥ kāśmarī ceti mahat ||68|| </l>
          <l xml:id="SS.1.38.69">satiktaṃ kaphavātaghnaṃ pāke laghvagnidīpanam |
            madhurānurasaṃ caiva pañcamūlaṃ mahat smṛtam ||69|| </l>
          <l xml:id="SS.1.38.70"> anayor daśamūlamucyate ||70|| </l>
          <l xml:id="SS.1.38.71"> gaṇaḥ śvāsaharo hyeṣa kaphapittānilāpahaḥ | āmasya
            pācanaś caiva sarvajvaravināśanaḥ ||71|| </l>
          <l xml:id="SS.1.38.72"> vidārīsārivārajanīguḍūcyo 'jaśṛṅgī ceti vallīsañjñaḥ
            ||72|| </l>
          <l xml:id="SS.1.38.73"> karamardītrikaṇṭakasairīyakaśatāvarīgṛdhranakhya iti
            kaṇṭakasañjñaḥ ||73|| </l>
          <l xml:id="SS.1.38.74">raktapittaharau hyetau śophatrayavināśanau |
            sarvamehaharau caiva śukradoṣavināśanau ||74|| </l>
          <l xml:id="SS.1.38.75"> kuśakāśanaladarbhakāṇḍekṣukā iti tṛṇasañjñakaḥ ||75|| </l>
          <l xml:id="SS.1.38.76"> mūtradoṣavikāraṃ ca raktapittaṃ tathaiva ca | antyaḥ
            prayuktaḥ kṣīreṇa śīghram eva vināśayet ||76|| </l>
          <l xml:id="SS.1.38.77"> eṣāṃ vātaharāvādyāvantyaḥ pittavināśanaḥ | pañcakau
            śleṣmaśamanāvitarau parikīrtitau ||77|| </l>
          <l xml:id="SS.1.38.78"> trivṛtādikamanyatropadekṣyāmaḥ ||78|| </l>
          <l xml:id="SS.1.38.79"> samāsena gaṇā hyete proktās teṣāṃ tu vistaram |
            cikitsiteṣu vakṣyāmi, |.. |79| |.. jñātvā doṣabalābalam ||79|| </l>
          <l xml:id="SS.1.38.80">ebhir lepān kaṣāyāṃś ca tailaṃ sarpīṃṣi pānakān |
            pravibhajya yathānyāyaṃ kurvīta matimān bhiṣak ||80|| </l>
          <l xml:id="SS.1.38.81"> dhūmavarṣānilakledaiḥ sarvartuṣvanabhidrute | grāhayitvā
            gṛhe nyasyedvidhinauṣadhasaṅgraham ||81|| </l>
          <l xml:id="SS.1.38.82"> samīkṣya doṣabhedāṃś ca bhinnān miśrān bhinnān prayojayet
            | pṛthaṅmiśrān samastānvā gaṇaṃ vā vyastasaṃhatam ||82|| </l>
          <l xml:id="SS.1.38.trailer"> iti suśrutasaṃhitāyāṃ sūtrasthāne
            dravyasaṅgrahaṇīyo nāmāṣṭatriṃśo 'dhyāyaḥ ||38|| </l>
        </div>
        <div n="39" type="adhyāya">
          <l xml:id="SS.1.39.3">
            madanakuṭajajīmūtakekṣvākudhāmārgavakṛtavedhanasarṣapaviḍaṅgapippalīkarañjaprapunnāḍa
            kovidārakarbudārāriṣṭāśvagandhāvidulabandhujīvakaśvetāśaṇapuṣpībimbīvacāmṛgervāravaścitrā
            cetyūrdhvabhāgaharāṇi | tatra, kovidārapūrvāṇāṃ phalāni, kovidārādīnāṃ
            mūlāni ||3|| </l>
          <l xml:id="SS.1.39.4">
            vivṛtāśyāmādantīdravantīsaptalāśaṅkhinīviṣāṇikāgavākṣīcchagalāntrīsnuksu
            varṇakṣīrīcitrakakiṇihīkuśakāśatilvakakampillakaramyakapāṭalāpūgaharītakyā
            malakabibhītakanīlinīcaturaṅgulairaṇḍapūtīkamahāvṛkṣasaptacchadārkā
            jyotiṣmatī cetyadhobhāgaharāṇi | tatra tilvakapūrvāṇāṃ mūlāni , tilvakādīnāṃ
            pāṭalāntānāṃ tvacaḥ, kampillakaphalarajaḥ, pūgādīnāmeraṇḍāntānāṃ phalāni,
            pūtīkāragvadhayoḥ patrāṇi, śeṣāṇāṃ kṣīrāṇīti ||4|| </l>
          <l xml:id="SS.1.39.5"> kośātakī saptalā śaṅkhinī devadālī kāravellikā
            cety ubhayatobhāgaharāṇi | eṣāṃ svarasā iti ||5|| </l>
          <l xml:id="SS.1.39.6">
            pippalīviḍaṅgāpāmārgaśigrusiddhārthakaśirīṣamaricakaravīrabimbīgirikarṇikākiṇihīvacājyotiṣmatī-
            karañjārkālarkalaśunātiviṣāśṛṅgaveratālīśatamālasurasārjakeṅgudīmeṣaśṛṅgīmātuluṅgīmuraṅgīpīlu-
            jātīśālatālamadhūkalākṣāhiṅgulavaṇamadyagośakṛdrasamūtrāṇīti śirovirecanāni
            | tatra karavīrapūrvāṇāṃ phalāni, karavīrādīnāmarkāntānāṃ mūlāni,
            tālīśapūrvāṇāṃ kandāḥ, tālīśādīnāmarjakāntānāṃ patrāṇi,
            iṅgudīmeṣaśṛṅgyostvacaḥ, mātuluṅgīmuraṅgīpīlujātīnāṃ puṣpāṇi,
            śālatālamadhūkānāṃ sārāḥ, hiṅgulākṣe niryāsau, lavaṇāni pārthivaviśeṣāḥ;
            madyānyāsutasaṃyogāḥ, śakṛdrasamūtre malāviti ||6|| </l>
          <l xml:id="SS.1.39.7"> saṃśamanānyata ūrdhvaṃ vakṣyāmaḥ- tatra
            bhadradārukuṣṭhaharidrāvaruṇameṣaśṛṅgībalātibalārtagalakacchurāśallakīkuberākṣīvīratarusahacarāgnimantha-
            vatsādanyeraṇḍāśmabhedakālarkārkaśatāvarīpunarnavāvasukavaśirakāñcanakabhārgīkārpāsīvṛścikālīpattūrabadarayavakolakulatthaprabhṛtīni
            vidārigandhādiś ca dve cādye pañcamūlyau samāsena vātasaṃśamano vargaḥ ||7|| </l>
          <l xml:id="SS.1.39.8">
            candanakucandanahrīberośīramañjiṣṭhāpayasyāvidārīśatāvarīgundrāśaivalakahlārakumudotpalakanda(da)līdūrvāmūrvāprabhṛtīni
            kākolyādiḥ sārivādirañjanādirutpalādirnyagrodhādistṛṇapañcamūlam iti samāsena
            pittasaṃśamano vargaḥ ||8|| </l>
          <l xml:id="SS.1.39.9">
            kāleyakāgurutilaparṇīkuṣṭhaharidrāśītaśivaśatapuṣpāsaralārāsnāprakīryodakīryeṅgudīsumanā-
            kākādanīlāṅgalakīhastikarṇamuñjātakalāmajjakaprabhṛtīni
            vallīkaṇṭakapañcamūlyau pippalyādirbṛhatyādirmuṣkakādirvacādiḥ
            surasādirāragvadhādiriti samāsena śleṣmasaṃśamano vargaḥ ||9|| </l>
          <l xml:id="SS.1.39.10"> tatra sarvāṇyevauṣadhāni
            vyādhyagnipuruṣabalānyabhisamīkṣya vidadhyāt | tatra,
            vyādhibalādadhikamauṣadham upayuktaṃ tam upaśamya vyādhiṃ vyādhimanyamāvahati;
            agnibalādadhikamajīrṇaṃ viṣṭabhya vā pacyate; puruṣabalādadhikaṃ
            glānimūrcchāmadānāvahati saṃśamanam; evaṃ saṃśodhanamatipātayati |
            hīnamebhyo dattamakiñcitkaraṃ bhavati | tasmāt samam eva vidadhyāt ||10|| </l>
          <l xml:id="SS.1.39.11"> bhavanti cātra- roge śodhanasādhye tu yo
            bhaveddoṣadurbalaḥ | tasmai dadyādbhiṣak prājño doṣapracyāvānaṃ mṛdu ||11|| </l>
          <l xml:id="SS.1.39.12"> cale doṣe mṛdau koṣṭhe nekṣetātra balaṃ nṛṇām |
            avyādhidurbalasyāpi śodhanaṃ hi tadā bhavet ||12|| </l>
          <l xml:id="SS.1.39.13"> svayaṃ pravṛttadoṣasya mṛdukoṣṭhasya śodhanam |
            bhaved alpabalasyāpi prayuktaṃ vyādhināśanam ||13|| </l>
          <l xml:id="SS.1.39.14"> vyādhyādiṣu tu madhyeṣu kvāthasyāñjaliriṣyate |
            biḍālapadakaṃ cūrṇaṃ deyaḥ kalko 'kṣasammitaḥ ||14|| </l>
          <l xml:id="SS.1.39.trailer"> iti suśrutasaṃhitāyāṃ sūtrasthāne
            saṃśodhanasaṃśamanīyo nāmaikonacatvāriṃśo 'dhyāyaḥ ||39|| </l>
        </div>
        <div n="40" type="adhyāya">
          <l xml:id="SS.1.40.3"> kecidācāryā bruvate- dravyaṃ pradhānaṃ, kasmāt?
            vyavasthitatvāt , iha khalu dravyaṃ vyavasthitaṃ na rasādayaḥ, yathā āme
            phale ye rasādayaste pakve na santi; nity atvācca, nityaṃ hi dravyamanity ā
            guṇāḥ, yathā kalkādipravibhāgaḥ, sa eva sampannarasagandho
            vyāpannarasagandho vā bhavati; svajātyavasthānācca, yathā hi pārthivaṃ
            dravyamanyabhāvaṃ na gacchaty evaṃ śeṣāṇi; pañcendriyagrahaṇāśca,
            pañcabhir indriyairgṛhyate dravyaṃ na rasādayaḥ; āśrayatvācca, dravyamāśritā
            rasādayaḥ; ārambhasāmarthyācca, dravyāśrita ārambhaḥ, yathā-
            ‘vidārigandhādimāhṛtya saṅkṣudya vipacet’ ity evam ādiṣu na rasādiṣvārambhaḥ;
            śāstraprāmāṇyācca, śāstre hi dravyaṃ pradhānam upadeśe yogānāṃ, yathā-
            ‘mātuluṅgāgnimanthau ca’ ity ādau na rasādaya upadiśyante; kramāpekṣitatvācca
            rasādīnāṃ, rasādayo hi dravyakramamapekṣante, yathā- taruṇe taruṇāḥ sampūrṇe
            sampūrṇā iti; ekadeśasādhyatvācca, dravyāṇāmekadeśenāpi vyādhayaḥ sādhyante,
            yathā- mahāvṛkṣakṣīreṇeti; tasmād dravyaṃ pradhānaṃ, na rasādayaḥ, kasmāt?
            niravayavatvāt | dravyalakṣaṇaṃ tu ‘kriyāguṇavat samavāyikāraṇam’ iti ||3|| </l>
          <l xml:id="SS.1.40.4"> netyāhuranye , rasās tu pradhānaṃ; kasmāt? āgamāt, āgamo
            hi śāstramucyate; śāstre hi rasā adhikṛtāḥ, yathā- rasāyatta āhāra iti,
            tasmiṃs tu prāṇāḥ; upadeśācca, upadiśyante hi rasāḥ, yathā- madhurāmlalavaṇā
            vātaṃ śamayanti; anumānācca, rasena hy anumīyate dravyaṃ, yathā- madhuramiti;
            ṛṣivacanācca, ṛṣivacanaṃ vedo yathā- kiñcidijyārthaṃ madhuramāharediti,
            tasmād rasāḥ pradhānaṃ; raseṣu guṇasañjñā | rasalakṣaṇamanyatropadekṣyāmaḥ
            ||4|| </l>
          <l xml:id="SS.1.40.5"> netyāhuranye , vīryaṃ pradhānam iti | kasmāt?
            tadvaśenauṣadhakarmaniṣpatteḥ |
            ihauṣadhakarmāṇyūrdhvādhobhāgobhayabhāgasaṃśodhanasaṃśamanasaṅgrāhikāgnidīpanapīḍanalekhanabṛṃhaṇa-
            rasāyanavājīkaraṇaśvayathukaravilayanadahanadāraṇamādanaprāṇaghnaviṣapraśamanādīni
            vīryaprādhānyādbhavanti | tac ca vīryaṃ dvividhamuṣṇaṃ śītaṃ ca,
            agnīṣomīyatvājjagataḥ | kecidaṣṭavidhamāhuḥ- śītamuṣṇaṃ snigdhaṃ rūkṣaṃ
            viśadaṃ picchilaṃ mṛdu tīkṣṇaṃ ceti | etāni vīryāṇi
            svabalaguṇotkarṣādrasamabhibhūyātmakarma kurvanti | yathā
            tāvanmahatpañcamūlaṃ kaṣāyaṃ tiktānurasaṃ vātaṃ śamayati, uṣṇavīryatvāt ;
            tathā kulatthaḥ kaṣāyaḥ, kaṭukaḥ palāṇḍuḥ, snehabhāvācca; madhuraścekṣuraso
            vātaṃ vardhayati, śītavīryatvāt ; kaṭukā pippalī pittaṃ śamayati,
            mṛduśītavīryatvāt ; amlamāmalakaṃ lavaṇaṃ saindhavaṃ ca; tiktā kākamācī
            pittaṃ vardhayati, uṣṇavīryatvāt , madhurā matsyāśca; kaṭukaṃ mūlakaṃ
            śleṣmāṇaṃ vardhayati, snigdhavīryatvāt ; amlaṃ kapitthaṃ śleṣmāṇāṃ śamayati,
            rūkṣavīryatvāt , madhuraṃ kṣaudraṃ ca; tadetannidarśanamātramuktam ||5|| </l>
          <l xml:id="SS.1.40.6"> bhavanti cātra- ye rasā vātaśamanā bhavanti yadi teṣu vai
            | raukṣyalāghavaśaity āni na te hanyuḥ samīraṇam ||6|| </l>
          <l xml:id="SS.1.40.7"> ye rasāḥ pittaśamanā bhavanti yadi teṣu vai |
            taikṣṇyauṣṇyalaghutāś caiva na te tatkarmakāriṇaḥ ||7|| </l>
          <l xml:id="SS.1.40.8">ye rasāḥ śleṣmaśamanā bhavanti yadi teṣu vai |
            snehagauravaśaity āni na te tatkarmakāriṇaḥ ||8||</l>
          <l xml:id="SS.1.40.9"> tasmād vīryaṃ pradhānam iti ||9||</l>
          <l xml:id="SS.1.40.10"> netyāhuranye , vipākaḥ pradhānam iti | kasmāt?
            samyaṅmithyāvipakvatvāt ; iha sarvadravāṇyabhyavahṛtāni samyaṅmithyāvipakvāni
            guṇaṃ doṣaṃ vā janayanti | tatrāhuranye- prati rasaṃ pāka iti |
            kecittrividhamicchanti- madhuramamlaṃ kaṭukaṃ ceti | tat tu na samyak,
            bhūtaguṇādāmāccānyo 'mlo vipāko nāsti; pittaṃ hi
            vidagdhamamlatām upaity āgneyatvāt ; yadyevaṃ lavaṇo 'pyanyaḥ pāko bhaviṣyati,
            śleṣmā hi vidagdho lavaṇatām upaitīti | madhuro madhurasyāmlo 'mlasyaivaṃ
            sarveṣām iti kecidāhuḥ; dṛṣṭāntaṃ copadiśanti- yathā tāvat kṣīramukhāgataṃ
            pacyamānaṃ madhuram eva syāttathā śāliyavamudgādayaḥ prakīrṇāḥ
            svabhāvamuttarakāle 'pi na parity ajanti tadvaditi | kecidvadanti- abalavanto
            balavatāṃ vaśamāyāntīti | evamanavasthitiḥ, tasmād asiddhānta eṣaḥ | āgame hi
            dvividha eva pāko madhuraḥ kaṭukaś ca | tayor madhurākhyo guruḥ, kaṭukākhyo
            laghuriti | tatra pṛthivyaptejovāyvākāśānāṃ dvaividhyaṃ bhavati
            guṇasādharmyād gurutā laghutā ca; pṛthivyāpaś ca gurvyaḥ, śeṣāṇi laghūni;
            tasmād dvividha eva pāka iti ||10|| </l>
          <l xml:id="SS.1.40.11"> bhavanti cātra- dravyeṣu pacyamāneṣu
            yeṣv ambupṛthivīguṇāḥ | nirvartante 'dhikās tatra pāko madhura ucyate
            ||11||</l>
          <l xml:id="SS.1.40.12"> tejo 'nilākāśaguṇāḥ pacyamāneṣu yeṣu tu |
            nirvartante 'dhikās tatra pākaḥ kaṭuka ucyate ||12|| </l>
          <l xml:id="SS.1.40.13"> pṛthaktvadarśināmeṣa vādināṃ vādasaṅgrahaḥ | caturṇāmapi
            sāmagryamicchantyatra vipaścitaḥ ||13|| </l>
          <l xml:id="SS.1.40.14"> taddravyamātmanā kiñcitkiñcidvīryeṇa sevitam |
            kiñcidrasavipākābhyāṃ doṣaṃ hanti karoti vā ||14|| </l>
          <l xml:id="SS.1.40.15"> pāko nāsti vinā vīryādvīryaṃ nāsti vinā rasāt | raso
            nāsti vinā dravyāddravyaṃ śreṣṭhatamaṃ smṛtam ||15|| </l>
          <l xml:id="SS.1.40.16"> janma tu dravyarasayor anyonyāpekṣikaṃ smṛtam |
            anyonyāpekṣikaṃ janma yathā syāddehadehinoḥ ||16|| </l>
          <l xml:id="SS.1.40.17"> vīryasañjñā guṇā ye 'ṣṭau te 'pi dravyāśrayāḥ smṛtāḥ |
            raseṣu na bhavanty ete nirguṇās tu guṇāḥ smṛtāḥ ||17||</l>
          <l xml:id="SS.1.40.18"> dravye dravyāṇi yasmāddhi vipacyante na ṣaḍrasāḥ |
            śreṣṭhaṃ dravyamato jñeyaṃ, śeṣā bhāvāstadāśrayāḥ ||18|| </l>
          <l xml:id="SS.1.40.19"> amīmāṃsyānyacintyāni prasiddhāni svabhāvataḥ |
            āgamenopayojyāni bheṣajāni vicakṣaṇaiḥ ||19|| </l>
          <l xml:id="SS.1.40.20"> pratyakṣalakṣaṇaphalāḥ prasiddhāś ca svabhāvataḥ |
            nauṣadhīrhetubhir vidvān parīkṣeta kadācana ||20|| </l>
          <l xml:id="SS.1.40.21"> sahasreṇāpi hetūnāṃ nāmbaṣṭhādirviracayet |
            tasmāt tiṣṭhet tu matimānāgame na tu hetuṣu ||21|| </l>
          <l xml:id="SS.1.40.trailer"> iti suśrutasaṃhitāyāṃ sūtrasthāne
            dravyaguṇarasavīryavipākavijñānīyo nāma catvāriṃśattamo 'dhyāyaḥ ||40|| </l>
        </div>
        <div n="41" type="adhyāya">
          <l xml:id="SS.1.41.3"> tatra pṛthivyaptejovāyvākāśānāṃ
            samudāyāddravyābhinirvṛttiḥ, utkarṣastvabhivyañjako bhavati- idaṃ
            pārthivamidamāpyamidaṃ taijasamidaṃ vāyavyamidamākāśīyam iti ||3|| </l>
          <l xml:id="SS.1.41.4"> tatra sthūlasāndramandasthiragurukaṭhinaṃ
            gandhabahulamīṣatkaṣāyaṃ prāyaśo madhuram iti pārthivaṃ; tat
            sthairyabalagauravasaṅghātopacayakaraṃ viśeṣataś cādhogatisvabhāvamiti(1) |4|
            śītastimitasnigdhamandagurusarasāndramṛdupicchilaṃ
            rasabahulamīṣatkaṣāyāmlalavaṇaṃ madhurarasaprāyamāpyaṃ; tat
            snehanahlādanakledanabandhanaviṣyandanakaramiti;(2) |4|
            uṣṇatīkṣṇasūkṣmarūkṣakharalaghuviśadaṃ rūpabahulamīṣadamlalavaṇaṃ
            kaṭukarasaprāyaṃ viśeṣataścordhvagatisvabhāvam iti taijasaṃ;
            taddahanapacanadāraṇatāpanaprakāśanaprabhāvarṇakaramiti;(3) |4|
            sūkṣmarūkṣakharaśiśiralaghuviśadaṃ sparśabahulamīṣattiktaṃ viśeṣataḥ
            kaṣāyam iti vāyavīyaṃ; tadvaiśadyalāghavaglapanavirūkṣaṇavicāraṇakaramiti;(4)
            |4| ślakṣṇasūkṣmamṛduvyavāyiviśadaviviktamavyaktarasaṃ śabdabahulamākāśīyaṃ;
            tanmārdavaśauṣiryalāghavakaramiti(5) ||4|| </l>
          <l xml:id="SS.1.41.5"> anena nidarśanena nānauṣadhībhūtaṃ jagati
            kiñciddravyamastīti kṛtvā taṃ taṃ yuktiviśeṣamarthaṃ cābhis amīkṣya
            svavīryaguṇayuktāni dravyāṇi kārmukāṇi bhavanti | tāni yadā kurvanti sa
            kālaḥ, yat kurvanti tat karma, yena kurvanti tadvīryaṃ, yatra kurvanti
            tad adhikaraṇaṃ, yathā kurvanti sa upāyaḥ, yanniṣpādayanti tat phalamiti
            ||5|| </l>
          <l xml:id="SS.1.41.6"> tatra, virecanadravyāṇi pṛthivyambuguṇabhūyiṣṭhāni,
            pṛthivyāpo gurvyaḥ, tāni gurutvād adho gacchanti,
            tasmād virecanamadhoguṇabhūyiṣṭhamanumānāt ;
            vamanadravyāṇyagnivāyuguṇabhūyiṣṭhāni, agnivāyu hi laghū, laghutvācca
            tānyūrdhvamuttiṣṭhanti, tasmād vamanamapyūrdhvaguṇabhūyiṣṭham;
            ubhayaguṇabhūyiṣṭhamubhayatobhāgam; ākāśaguṇabhūyiṣṭhaṃ saṃśamanaṃ;
            sāṅgrāhikamanilaguṇabhūyiṣṭham, anilasya śoṣaṇātmakatvāt ;
            dīpanamagniguṇabhūyiṣṭhaṃ, tatsamānatvāt ; lekhanamanilānalaguṇabhūyiṣṭhaṃ;
            bṛṃhaṇaṃ pṛthivyambuguṇabhūyiṣṭham; evamauṣadhakarmāṇyanumānāt sādhayet
            ||6|| </l>
          <l xml:id="SS.1.41.7"> bhavanti cātra- bhūtejovārijairdravyaiḥ śamaṃ yāti
            samīraṇaḥ | bhūmyambuvāyujaiḥ pittaṃ kṣipramāpnoti nirvṛtim ||7|| </l>
          <l xml:id="SS.1.41.8"> khatejo 'nilajaiḥ śleṣmā śamameti śarīriṇām |
            viyatpavanajātābhyāṃ vṛddhimabhyeti mārutaḥ ||8|| </l>
          <l xml:id="SS.1.41.9"> āgneyam eva yaddravyaṃ tena pittamudīryate |
            vasudhājalajātābhyāṃ balāsaḥ parivardhate ||9|| </l>
          <l xml:id="SS.1.41.10"> evam etadguṇādhikyaṃ dravye dravye viniścitam | dviśo vā
            bahuśo vā'pi jñātvā doṣeṣu cācaret ||10|| </l>
          <l xml:id="SS.1.41.11"> tatra ya ime guṇā vīryasañjñakāḥ
            śītoṣṇasnigdharūkṣamṛdutīkṣṇapicchilaviśadās teṣāṃ tīkṣṇoṣṇāvāgneyau,
            śītapicchilāvambuguṇabhūyiṣṭhau , pṛthivyambuguṇabhūyiṣṭhaḥ snehaḥ,
            toyākāśaguṇabhūyiṣṭhaṃ mṛdutvaṃ, vāyuguṇabhūyiṣṭhaṃ raukṣyaṃ,
            kṣitisamīraṇaguṇabhūyiṣṭhaṃ vaiśadyaṃ; vipākāvuktaguṇau | tatra,
            uṣṇasnigdhau vātaghnau, śītamṛdupicchilāḥ pittaghnāḥ, tīkṣṇarūkṣaviśadāḥ
            śleṣmaghnāḥ gurupāko vātapittaghnaḥ, laghupākaḥ śleṣmaghnaḥ | teṣāṃ
            mṛduśītoṣṇāḥ sparśagrāhyāḥ, picchilaviśadau cakṣuḥsparśābhyāṃ, snigdharūkṣau
            cakṣuṣā, tīkṣṇo mukhe duḥkhotpādanāt | gurupākaḥ sṛṣṭaviṇmūtratayā
            kaphotkleśena ca, laghurbaddhaviṇmūtratayā mārutakopena ca | tatra
            tulyaguṇeṣu bhūteṣu rasavaiśeṣyam upalakṣayet | tad yathā- madhuro guruśca
            pārthivaḥ, madhuraḥ snigdhaś cāpy a iti ||11|| </l>
          <l xml:id="SS.1.41.12"> bhavati cātra- guṇā ya uktā dravyeṣu śarīreṣv api te
            tathā | sthānavṛddhikṣayāstasmād dehināṃ dravyahetukāḥ ||12|| </l>
          <l xml:id="SS.1.41.41"> iti suśrutasaṃhitāyāṃ sūtrasthāne dravyaviśeṣavijñānīyo
            nāmaikacatvāriṃśattamo 'dhyāyaḥ ||41|| </l>
        </div>
        <div n="42" type="adhyāya">
          <l xml:id="SS.1.42.3"> lavaṇaḥ saṃśodhanaḥ pācano viśleṣaṇaḥ kledanaḥ
            śaithilyakṛduṣṇaḥ sarvarasapratyanīko mārgaviśodhanaḥ
            sarvaśarīrāvayavamārdavakaraśceti; sa evaṅguṇo 'pyeka evātyarthamāsevyamāno
            gātrakaṇḍūkoṭhaśophavaivarṇyapuṃstvopaghātendriyopatāpamukhākṣipākaraktapittavātaśoṇitāmlīkāprabhṛtīnāpādayati(3)
            |10| ākāśapavanadahanatoyabhūmiṣu yathāsaṅkhyamekottaraparivṛddhāḥ
            śabdasparśarūparasagandhāḥ, tasmād āpyo rasaḥ | parasparasaṃsargāt
            parasparānugrahāt parasparānupraveśāc ca sarveṣu sarveṣāṃ sānnidhyamasti,
            utkarṣāpakarṣāt tu grahaṇam | sa khalvāpyo rasaḥ śeṣabhūtasaṃsargādvidagdhaḥ
            ṣoḍhā vibhajyate; tad yathā- madhuro 'mlo lavaṇaḥ kaṭukastiktaḥ kaṣāya iti |
            te ca bhūyaḥ parasparasaṃsargāttriṣaṣṭidhā bhidyante | tatra,
            bhūmyambuguṇabāhulyānmadhuraḥ, bhūmyagniguṇabāhulyādamlaḥ,
            toyāgniguṇabāhulyāllavaṇaḥ , vāyvagniguṇabāhulyāt kaṭukaḥ,
            vāyvākāśaguṇabāhulyāttiktaḥ, pṛthivyanilaguṇabāhulyāt kaṣāya iti ||3|| </l>
          <l xml:id="SS.1.42.4"> tatra, madhurāmlalavaṇā vātaghnāḥ, madhuratiktakaṣāyāḥ
            pittaghnāḥ, kaṭutiktakaṣāyāḥ śleṣmaghnāḥ ||4|| </l>
          <l xml:id="SS.1.42.5"> tatra vāyor ātmaivātmā, pittamāgneyaṃ, śleṣmā saumya iti
            ||5|| </l>
          <l xml:id="SS.1.42.6"> ta ete rasāḥ svayonivardhanā, anyayonipraśamanāś ca ||6|| </l>
          <l xml:id="SS.1.42.7"> kecidāhuḥ- agnīṣomīyatvājjagato rasā dvividhāḥ- saumyā
            āgneyāś ca | madhuratiktakaṣāyāḥ saumyāḥ; kaṭvamlalavaṇā āgneyāḥ | tatra
            madhurāmlalavaṇāḥ snigdhā guravaśca, kaṭutiktakaṣāyā rūkṣā laghavaśca;
            saumyāḥ śītāḥ, āgneyā uṣṇāḥ ||7|| </l>
          <l xml:id="SS.1.42.8.1"> tatra
            śaity araukṣyalāghavavaiśadyavaiṣṭambhyaguṇalakṣaṇo vāyuḥ, tasya samānayoniḥ
            kaṣāyo rasaḥ; so 'sya śaityāc chaity aṃ vardhayati, raukṣyādraukṣyaṃ,
            lāghavāllāghavaṃ, vaiśadyādvaiśadyaṃ, vaiṣṭambhyādvaiṣṭambhyamiti; (1)
            |8|</l>
          <l xml:id="SS.1.42.8.2"> auṣṇyataikṣṇyaraukṣyalāghavavaiśadyaguṇalakṣaṇaṃ
            pittaṃ, tasya samānayoniḥ kaṭuko rasaḥ; so 'sya auṣṇyādauṣṇyaṃ vardhayati,
            taikṣṇyāttaikṣṇyaṃ, raukṣyādraukṣyaṃ, lāghavāllāghavaṃ,
            vaiśadyādvaiśadyamiti(2) |8| </l>
          <l xml:id="SS.1.42.8.3"> mādhuryasnehagauravaśaity apaicchilyaguṇalakṣaṇaḥ
            śleṣmā; tasya samānayonirmadhuro rasaḥ, so 'sya mādhuryānmādhuryaṃ
            vardhayati, snehāt snehaṃ, gauravād gauravaṃ, śaityāc chaity aṃ,
            paicchilyātpaicchilyam iti (3) ||8|| </l>
          <l xml:id="SS.1.42.8.4"> tasya punaranyayoniḥ kaṭuko rasaḥ; sa śleṣmaṇaḥ
            pratyanīkatvāt kaṭukatvānmādhuryamabhibhavati, raukṣyāt snehaṃ,
            lāghavād gauravam, auṣṇyācchaity aṃ, vaiśadyāt paicchilyam iti |
            tadetannidarśanamātramuktaṃ bhavati (4) ||8|| </l>
          <l xml:id="SS.1.42.9"> rasalakṣaṇamata ūrdhvaṃ vakṣyāmaḥ- tatra, yaḥ
            paritoṣamutpādayati prahlādayati tarpayati jīvayati mukhopalepaṃ janayati
            śleṣmāṇaṃ cābhivardhayati sa madhuraḥ; yo dantaharṣamutpādayati mukhāsrāvaṃ
            janayati śraddhāṃ cotpādayati so 'mlaḥ; yo bhaktarucimutpādayati
            kaphaprasekaṃ janayati mārdavaṃ cāpādayati sa lavaṇaḥ; yo jihvāgraṃ bādhate
            udvegaṃ janayati śiro gṛhṇīte nāsikāṃ srāvayati sa kaṭukaḥ; yo gale
            coṣamutpādayati mukhavaiśadyaṃ janayati bhaktaruciṃ cāpādayati harṣaṃ ca sa
            tiktaḥ; yo vaktraṃ pariśoṣayati jihvāṃ stambhayati kaṇṭhaṃ badhnāti hṛdayaṃ
            karṣati pīḍayati ca sa kaṣāya iti ||9|| </l>
          <l xml:id="SS.1.42.10.1"> rasaguṇānata ūrdhvaṃ vakṣyāmaḥ- tatra, madhuro raso
            rasaraktamāṃsamedo 'sthimajjaujaḥśukrastanyavardhanaścakṣuṣyaḥ keśyo varṇyo
            balakṛtsandhānaḥ śoṇitarasaprasādano bālavṛddhakṣatakṣīṇahitaḥ
            ṣaṭpadapipīlikānāmiṣṭatamastṛṣṇāmūrcchādāhapraśamanaḥ ṣaḍindriyaprasādanaḥ
            kṛmikaphakaraśceti; sa evaṅguṇo 'pyeka evātyarthamāsevyamānaḥ
            kāsaśvāsālasakavamathuvadanamādhuryasvaropaghātakṛmigalagaṇḍānāpādayati
            tathā'rbudaślīpadabastigudopalepābhiṣyandaprabhṛtīñjanayati(1) |10| </l>
          <l xml:id="SS.1.42.10.2">amlo jaraṇaḥ pācano dīpanaḥ pavananigrahaṇo 'nulomanaḥ
            koṣṭhavidāhī bahiḥśītaḥ kledanaḥ prāyaśo hy adyaśceti; sa evaṅguṇo 'pyeka
            evātyartham upasevyamāno
            dantaharṣanayanasammīlanaromasaṃvejanakaphavilayanaśarīraśaithilyānyāpādayati,
            tathā
            kṣatābhihatadagdhadaṣṭabhagnarugṇaśūnapracyutāvamūtritavisarpitacchinnabhinnaviddhotpiṣṭādīni
            pācayatyāgneyasvabhāvāt paridahati kaṇṭhamuro hṛdayaṃ ceti(2) |10|</l>
          <l xml:id="SS.1.42.10.3"> lavaṇaḥ saṃśodhanaḥ pācano viśleṣaṇaḥ kledanaḥ
            śaithilyakṛduṣṇaḥ sarvarasapratyanīko mārgaviśodhanaḥ
            sarvaśarīrāvayavamārdavakaraśceti; sa evaṅguṇo 'pyeka evātyarthamāsevyamāno
            gātrakaṇḍūkoṭhaśophavaivarṇyapuṃstvopaghātendriyopatāpamukhākṣipākaraktapittavātaśoṇitāmlīkāprabhṛtīnāpādayati(3)
            |10| </l>
          <l xml:id="SS.1.42.10.4">kaṭuko dīpanaḥ pācano rocanaḥ śodhanaḥ
            sthaulyālasyakaphakṛmiviṣakuṣṭhakaṇḍūpraśamanaḥ
            sandhibandhavicchedano 'vasādanaḥ stanyaśukramedasām upahantā ceti; sa
            evaṅguṇo 'pyeka evātyartham upasevyamāno
            bhramamadagalatālvoṣṭhaśoṣadāhasantāpabalavighātakampatodabhedakṛt
            karacaraṇapārśvapṛṣṭhaprabhṛtiṣu ca vātaśūlānāpādayati(4) |10|</l>
          <l xml:id="SS.1.42.10.5"> tiktaśchedano rocano dīpanaḥ śodhanaḥ
            kaṇḍūkoṭhatṛṣṇāmūrcchājvarapraśamanaḥ stanyaśodhano
            viṇmūtrakledamedovasāpūyopaśoṣaṇaśceti; sa evaṅguṇo 'pyeka
            evātyartham upasevyamāno
            gātramanyāstambhākṣepakārditaśiraḥśūlabhramatodabhedacchedāsyavairasyānyāpādayati(5)
            |10| </l>
          <l xml:id="SS.1.42.10.6">kaṣāyaḥ saṅgrāhako ropaṇaḥ stambhanaḥ śodhano lekhanaḥ
            śoṣaṇaḥ pīḍanaḥ kledopaśoṣaṇaśceti; sa evaṅguṇo 'pyeka
            evātyartham upasevyamāno hṛtpīḍāsyaśoṣodarādhmānavākyagrahamanyāstambha-
            gātrasphuraṇacumucumāyanākuñcanākṣepaṇaprabhṛtīñjanayati ||10|| </l>
          <l xml:id="SS.1.42.11"> ataḥ sarveṣām eva dravyāṇyupadekṣyāmaḥ | tad yathā-
            kākolyādiḥ
            kṣīraghṛtavasāmajjaśāliṣaṣṭikayavagodhūmamāṣaśṛṅgāṭakakaserukatrapusair vārukarkārukālābūkālindakataka-
            giloḍyapriyālapuṣkarabījakāśmaryamadhūkadrākṣākharjūrarājādanatālanālikerekṣuvikārabalātibalātmaguptā-
            vidārīpayasyāgokṣurakakṣīramoraṭamadhūlikākūṣmāṇḍaprabhṛtīni samāsena
            madhuro vargaḥ;
            dāḍimāmalakamātuluṅgāmrātakakapitthakaramardabadarakolaprācīnāmalakatintiḍīkakośāmrakabhavyapārāvata-
            vetraphalalakucāmlavetasadantaśaṭhadadhitakrasurāśuktasauvīrakatuṣodakadhānyāmlaprabhṛtīni
            samāsenāmlo vargaḥ;
            saindhavasauvarcalaviḍapākyaromakasāmudrakapaktrimayavakṣāroṣaraprasūtasuvarcikāprabhṛtīni
            samāsena lavaṇo vargaḥ; pippalyādiḥ surasādiḥ
            śigrumadhuśigrumūlakalaśunasumukhaśītaśivakuṣṭhadevadāruhareṇukāvālgujaphala-
            caṇḍāguggulumustalāṅgalakīśukanāsāpīluprabhṛtīni sālasārādiś ca prāyaśaḥ
            kaṭuko vargaḥ;
            āragvadhādirguḍūcyādirmaṇḍūkaparṇīvetrakarīraharidrādvayendrayavavaruṇasvādukaṇṭakasaptaparṇabṛhatīdvayaśaṅkhinīdravantī-
            trivṛtkṛtavedhanakarkoṭakakāravellavārtākakarīrakaravīrasumanaḥśaṅkhapuṣpyapāmārgatrāyamāṇāśokarohiṇīvaijayantī-
            suvarcalāpunarnavāvṛścikālījyotiṣmatīprabhṛtīni samāsena tikto vargaḥ;
            nyagrodhādirambaṣṭhādiḥ priyaṅgvādī
            rodhrādistriphalāśallakījambvāmrabakulatindukaphalāni
            katakaśākaphalapāṣāṇabhedakavanaspatiphalāni sālasārādiś ca prāyaśaḥ
            kuruvakakovidārakajīvantīcillīpālaṅkyāsuniṣaṇṇakaprabhṛtīni varakādayo
            mudgādayaś ca samāsena kaṣāyo vargaḥ ||11|| </l>
          <l xml:id="SS.1.42.12"> tatraiteṣāṃ rasānāṃ saṃyogāstriṣaṣṭirbhavanti |
            tad yathā- pañcadaśa dvikāḥ, viṃśatistrikāḥ, pañcadaśa catuṣkāḥ, ṣaṭ
            pañcakāḥ, ekaśaḥ ṣaḍrasāḥ, ekaḥ ṣaṭka iti | teṣāṃ anyatra prayojanāni
            vakṣyāmaḥ ||12|| </l>
          <l xml:id="SS.1.42.13"> bhavati cātra- jagdhāḥ ṣaḍadhigacchanti balino vaśyatāṃ
            rasāḥ | yathā prakupitā doṣā vaśaṃ yānti balīyasaḥ ||13|| </l>
          <l xml:id="SS.1.42.trailer"> iti suśrutasaṃhitāyāṃ sūtrasthāne
            rasaviśeṣavijñānīyo nāma dvicatvāriṃśattamo 'dhyāyaḥ ||42|| </l>
        </div>
        <div n="43" type="adhyāya">
          <l xml:id="SS.1.43.1"> vamanadravyāṇāṃ phalādīnāṃ madanaphalāni śreṣṭhatamāni
            bhavanti | atha madanapuṣpāṇāmātapapariśuṣkāṇāṃ cūrṇaprakuñjaṃ
            pratyakpuṣpāsadāpuṣpīnimbakaṣāyāṇāmanyatamenāloḍya madhusaindhavayuktāṃ
            puṣpacūrṇamātrāṃ pāyayitvā vāmayet | madanaśalāṭucūrṇānyevaṃ vā
            bakularamyakopayuktāni madhulavaṇayuktānyabhiprataptāni;
            madanaśalāṭucūrṇasiddhāṃ vā tilataṇḍulayavāgūm | nirvṛttānāṃ vā
            nātiharitapāṇḍūnāṃ kuśamūḍhāvabaddhamṛdgomayapraliptānāṃ
            yavabu(tu)ṣamudgamāṣaśālyādidhānyarāśāvaṣṭarātroṣitaklinnabhinnānāṃ phalānāṃ
            phalapippalīruddhṛtyātape śoṣayet, tāsāṃ
            dadhimadhupalalavimṛditapariśuṣkāṇāṃ subhājanasthānāmantarnakhamuṣṭimuṣṇe
            yaṣṭīmadhukakaṣāye kovidārādīnāmanyatame vā kaṣāye pramṛdya rātriparyuṣitaṃ
            madhusaindhavayuktamāśīrbhir abhimantritamudaṅmukhaḥ prāṅmukhamāturaṃ
            pāyayed anena mantreṇābhimantrya-
            “brahmadakṣāśvirudrendrabhūcandrārkānalānilāḥ| ṛṣayaḥ sauṣadhīgrāmā
            bhūtasaṅghāś ca pāntu te ||1|| </l>
          <l xml:id="SS.1.43.2"> rasāyanamivarṣīṇāṃ devānāmamṛtaṃ yathā |
            sudhevottamanāgānāṃ bhaiṣajyamidamas tu te ||2|| </l>
          <l xml:id="SS.1.43.3">viśeṣeṇa śleṣmajvarapratiśyāyāntarvidradhiṣu;
            apravartamāne vā doṣe pippalīvacāgaurasarṣapakalkonmiśraiḥ
            salavaṇair uṣṇāmbubhiḥ punaḥ punaḥ pravartayed āsamyagvāntalakṣaṇāditi |
            madanaphalamajjacūrṇaṃ vā tatkvāthaparibhāvitaṃ madanaphalakaṣāyeṇa;
            madanaphalamajjasiddhasya vā payasaḥ santānikāṃ kṣaudrayuktāṃ ,
            madanaphalamajjasiddhaṃ vā payaḥ, madanaphalamajjasiddhena vā payasā
            yavāgūm, adhobhāgāsṛkpittahṛddāhayoḥ; madanaphalamajjasiddhasya vā payaso
            dadhibhāvam upagatasya dadhyuttaraṃ dadhi vā
            kaphaprasekacchardimūrcchātamakeṣu; madanaphalamajjarasaṃ snehaṃ vā
            bhallātakasnehavadādāya phāṇitībhūtaṃ lehayet, ātapapariśuṣkaṃ vā tameva
            jīvantīkaṣāyeṇa, pitte kaphasthānagate; madanaphalamajjakvāthaṃ vā
            pippalyādipratīvāpaṃ, taccūrṇaṃ vā nimbarūpikākaṣāyayor anyatareṇa
            santarpaṇakaphajavyādhiharaṃ, madanaphalamajjacūrṇaṃ vā
            madhūkakāśmaryadrākṣākaṣāyeṇa | madanaphalavidhānamuktam ||3||</l>
          <l xml:id="SS.1.43.4"> jīmūtakakusumacūrṇaṃ pūrvavadeva kṣīreṇa, nirvṛtteṣu
            kṣīrayavāgūṃ, romaśeṣu santānikāṃ, aromaśeṣu dadhyuttaraṃ, haritapāṇḍuṣu
            dadhi, tatkaṣāyasaṃsṛṣṭāṃ vā surāṃ kaphārocakakāsaśvāsapāṇḍurogayakṣmasu;
            paryāgateṣu madanaphalamajjavadupayogaḥ ||4|| </l>
          <l xml:id="SS.1.43.5"> tadvadeva kuṭajaphalavidhānam ||5|| </l>
          <l xml:id="SS.1.43.6"> kṛtavedhanānāmapyeṣa eva kalpaḥ ||6|| </l>
          <l xml:id="SS.1.43.7"> ikṣvākukusumacūrṇaṃ vā pūrvavat , evaṃ kṣīreṇa,
            kāsaśvāsacchardikapharogeṣūpayogaḥ ||7|| </l>
          <l xml:id="SS.1.43.8"> dhāmārgavasyāpi madanaphalamajjavadupayogaḥ; viśeṣatastu
            garagulmodarakāsaśvāsaśleṣmāmayeṣu vāyau ca kaphasthānagate ||8|| </l>
          <l xml:id="SS.1.43.9"> kṛtavedhanaphalapippalīnāṃ vamanadravyakaṣāyaparipītānāṃ
            bahuśaścūrṇamutpalādiṣu dattamāghrātaṃ vāmayati, tattvanavabaddhadoṣeṣu
            yavāgūmākaṇṭhātpītavatsu ca vidadhyāt |
            vamanavirecanaśirovirocanadravyāṇyevaṃ vā pradhānatamāni bhavanti ||9|| </l>
          <l xml:id="SS.1.43.10"> bhavataś cātra- vamanadravyayogāṇāṃ digiyaṃ samprakīrtitā
            | tān vibhajya yathāvyādhi kālaśaktiviniścayāt ||10|| </l>
          <l xml:id="SS.1.43.11">kaṣāyaiḥ svarasaiḥ kalkaiścūrṇair api ca buddhimān |
            peyalehyādyabhojyeṣu vamanānyupakalpayet ||11|| </l>
          <l xml:id="SS.1.43.trailer"> iti suśrutasaṃhitāyāṃ sūtrasthāne
            vamanadravyavikalpavijñānīyo nāma tricatvāriṃśattamo 'dhyāyaḥ ||43|| </l>
        </div>
        <div n="44" type="adhyāya">
          <l xml:id="SS.1.44.3"> aruṇābhaṃ trivṛnmūlaṃ śreṣṭhaṃ mūlavirecane | pradhānaṃ
            tilvakastvakṣu phaleṣv api harītakī ||3|| </l>
          <l xml:id="SS.1.44.4"> taileṣveraṇḍajaṃ tailaṃ svarase kāravellikā | sudhāpayaḥ
            payaḥsūktam iti prādhānyasaṅgrahaḥ | teṣāṃ vidhānaṃ vakṣyāmi
            yathāvadanupūrvaśaḥ ||4|| </l>
          <l xml:id="SS.1.44.5"> vairecanadravyarasānupītaṃ mūlaṃ mahattraivṛtamastadoṣam
            | cūrṇīkṛtaṃ saindhavanāgarāḍhyamamlaiḥ pibenmārutarogajuṣṭaḥ ||5|| </l>
          <l xml:id="SS.1.44.6"> ikṣorvikārairmadhurai rasais tat paitte gade kṣīrayutaṃ
            pibec ca |6| guḍūcyariṣṭatriphalārasena savyoṣamūtraṃ kaphaje pibettat ||6|| </l>
          <l xml:id="SS.1.44.7"> trivarṇakatryūṣaṇayuktametadguḍena lihyādanavena cūrṇam |
            prasthe ca tanmūlarasasya datvā tanmūlakalkaṃ kuḍavapramāṇam ||7|| </l>
          <l xml:id="SS.1.44.8"> karṣonmite saindhavanāgare ca vipācya kalkīkṛtametadadyāt
            | tatkalkabhāgaḥ samahauṣadhārdhaḥ sasaindhavo mūtrayutaś ca peyaḥ ||8|| </l>
          <l xml:id="SS.1.44.9"> samāstrivṛnnāgarakābhayāḥ syurbhāgārdhakaṃ pūgaphalaṃ
            supakvam | viḍaṅgasāro maricaṃ sadāru yogaḥ sasindhūdbhavamūtrayuktaḥ ||9|| </l>
          <l xml:id="SS.1.44.10"> (virecanadravyabhavaṃ tu cūrṇaṃ rasena teṣāṃ bhiṣajā
            vimṛdya | tanmūlasiddhena ca sarpiṣā''ktaṃ sevyaṃ tadājye guṭikīkṛtaṃ ca
            ||10||</l>
          <l xml:id="SS.1.44.11"> guḍe ca pākābhimukhe nidhāya cūrṇīkṛtaṃ samyagidaṃ
            vipācya | śītaṃ trijātāktamatho vimṛdya yogānurūpā guṭikāḥ prayojyāḥ) ||11|| </l>
          <l xml:id="SS.1.44.12"> vairekīyadravyacūrṇasya bhāgaṃ siddhaṃ sārdhaṃ
            kvāthabhāgaiścaturbhiḥ | āmṛdnīyāt sarpiṣā tacchṛtena tatkvāthoṣmasveditaṃ
            sāmitaṃ ca ||12|| </l>
          <l xml:id="SS.1.44.13"> pākaprāpte phāṇite cūrṇitaṃ tat kṣiptaṃ pakvaṃ cāvatārya
            prayatnāt | śītībhūtā modakā hṛdyagandhāḥ kāryāstvete bhakṣyakalpāḥ samāsāt
            ||13||</l>
          <l xml:id="SS.1.44.14"> rasena teṣāṃ paribhāvya mudgān yūṣaḥ
            sasindhūdbhavasarpiriṣṭaḥ | vairecane 'nyair api vaidalaiḥ syādevaṃ
            vidadhyādvamanauṣadhaiś ca ||14|| </l>
          <l xml:id="SS.1.44.15"> bhittvā dvidhekṣuṃ parilipya kalkaistribhaṇḍijātaiḥ
            pratibadhya rajjvā | pakvaṃ ca samyak puṭapākayuktyā khādet tu taṃ pittagadī
            suśītam ||15|| </l>
          <l xml:id="SS.1.44.16"> sitājagandhātvakkṣīrīvidārītrivṛtaḥ samāḥ |
            lihyānmadhughṛtābhyāṃ tu tṛḍdāhajvaraśāntaye ||16|| </l>
          <l xml:id="SS.1.44.17"> śarkarākṣaudrasaṃyuktaṃ trivṛccūrṇāvacūrṇitam | recanaṃ
            sukumārāṇāṃ tvakpatramaricāṃśakam ||17||</l>
          <l xml:id="SS.1.44.18"> pacellehaṃ sitākṣaudrapalārdhakuḍavānvitam |
            trivṛccūrṇayutaṃ śītaṃ pittaghnaṃ tadvirecanam ||18|| </l>
          <l xml:id="SS.1.44.19">trivṛcchyāmākṣāraśuṇṭhīpippalīrmadhunā''pnuyāt |
            sarvaśleṣmavikārāṇāṃ śreṣṭhametadvirecanam ||19||</l>
          <l xml:id="SS.1.44.20"> bījāḍhyapathyākāśmaryadhātrīdāḍimakolajān | tailabhṛṣṭān
            rasānamlaphalairāvāpya sādhayet ||20|| </l>
          <l xml:id="SS.1.44.21">ghanībhūtaṃ trisaugandhyatrivṛtkṣaudrasamanvitam |
            lehyametatkaphaprāyaiḥ sukumārairvirecanam ||21||</l>
          <l xml:id="SS.1.44.22"> nīlītulyaṃ tvagelaṃ ca taistrivṛtsasitopalā | cūrṇaṃ
            santarpaṇaṃ kṣaudraphalāmlaṃ sannipātanut ||22|| </l>
          <l xml:id="SS.1.44.23"> trivṛcchyāmāsitākṛṣṇātriphalāmākṣikaiḥ samaiḥ | modakāḥ
            sannipātordhvaraktapittajvarāpahāḥ ||23|| </l>
          <l xml:id="SS.1.44.24"> trivṛdbhāgāstrayaḥ proktāstriphalā tatsamā tathā |
            kṣārakṛṣṇāviḍaṅgāni sañcūrṇya madhusarpiṣā ||24|| </l>
          <l xml:id="SS.1.44.25"> lihyād guḍena guṭikāḥ kṛtvā vā'pyatha bhakṣayet |
            kaphavātakṛtān gulmān plīhodarahalīmakān ||25||</l>
          <l xml:id="SS.1.44.26"> hantyanyānapi cāpy etannirapāyaṃ virecanam |26| cūrṇaṃ
            śyāmā trivṛnnīlī kaṭvī mustā durālabhā ||26|| </l>
          <l xml:id="SS.1.44.27"> cavyendrabījaṃ triphalā sarpirmāṃsarasāmbubhiḥ | pītaṃ
            virecanaṃ taddhi rūkṣāṇām api śasyate ||27|| </l>
          <l xml:id="SS.1.44.28"> vairecanikaniḥkvāthabhāgāḥ śītāstrayo matāḥ | dvau
            phāṇitasya tac cāpi punaragnāvadhiśrayet ||28|| </l>
          <l xml:id="SS.1.44.29">tat sādhusiddhaṃ vijñāya śītaṃ kṛtvā nidhāpayet | kalase
            kṛtasaṃskāre vibhajyartū himāhimau ||29||</l>
          <l xml:id="SS.1.44.30"> māsādūrdhvaṃ jātarasaṃ madhugandhaṃ varāsavam |
            pibedasāveva vidhiḥ kṣāramūtrāsaveṣv api ||30|| </l>
          <l xml:id="SS.1.44.31"> vairecanikamūlānāṃ kvāthe māṣān subhāvitān |
            sudhautāṃstatkaṣāyeṇa śālīnāṃ cāpi taṇḍulān ||31|| </l>
          <l xml:id="SS.1.44.32">avakṣudyaikataḥ piṇḍān kṛtvā śuṣkān sucūrṇitān |
            śālitaṇḍulacūrṇaṃ ca tatkaṣāyoṣmasādhitam ||32||</l>
          <l xml:id="SS.1.44.33"> tasya piṣṭasya bhāgāṃstrīn kiṇvabhāgavimiśritān |
            maṇḍodakārthe kvāthaṃ ca dadyāttat sarvamekataḥ ||33||</l>
          <l xml:id="SS.1.44.34"> nidadhyātkalase tāṃ tu surāṃ jātarasāṃ pibet | eṣa eva
            surākalpo vamaneṣv api kīrtitaḥ ||34||</l>
          <l xml:id="SS.1.44.35"> mūlāni trivṛdādīnāṃ prathamasya gaṇasya ca | mahataḥ
            pañcamūlasya mūrvāśārṅgaṣṭayor api ||35|| </l>
          <l xml:id="SS.1.44.36">sudhāṃ haimavatīṃ caiva triphalātiviṣe vacām |
            saṃhṛtyaitāni bhāgau dvau kārayed ekametayoḥ ||36|| </l>
          <l xml:id="SS.1.44.37">kuryānniḥkvāthamekasminnekasmiṃścūrṇam eva tu |
            kṣuṇṇāṃstasmiṃs tu niḥkvāthe bhāvayed bahuśo yavān ||37|| </l>
          <l xml:id="SS.1.44.38">śuṣkāṇāṃ mṛdubhṛṣṭānāṃ teṣāṃ bhāgāstrayo matāḥ |
            caturthaṃ bhāgamāvāpya cūrṇānāmatra kīrtitam ||38|| </l>
          <l xml:id="SS.1.44.39">prakṣipya kalase samyak tatastaṃ tadanantaram | teṣāṃ eva
            kaṣāyeṇa śītalena suyojitam ||39|| </l>
          <l xml:id="SS.1.44.40.1">pūrvavat sannidadhyāt tu jñeyaṃ sauvīrakaṃ hi tat
            |40|</l>
          <l xml:id="SS.1.44.40.2"> pūrvoktaṃ vargamāhṛtya dvidhā kṛtvaikametayoḥ ||40|| </l>
          <l xml:id="SS.1.44.41"> bhāgaṃ saṅkṣudya saṃsṛjya yavaiḥ sthālyāmadhiśrayet |
            ajaśṛṅgyāḥ kaṣāyeṇa tamabhyāsicya sādhayet ||41|| </l>
          <l xml:id="SS.1.44.42">susiddhāṃś cāvatāryaitānauṣadhibhyo vivecayet | vimṛdya
            satuṣān samyak tatastān pūrvavanmitān ||42||</l>
          <l xml:id="SS.1.44.43"> pūrvoktauṣadhabhāgasya cūrṇaṃ dattvā tu pūrvavat |
            tenaiva saha yūṣeṇa kalase pūrvavat kṣipet ||43|| </l>
          <l xml:id="SS.1.44.44">jñātvā jātarasaṃ cāpi tattuṣodakam ādiśet |
            tuṣāmbusauvīrakayor vidhireṣa prakīrtitaḥ ||44||</l>
          <l xml:id="SS.1.44.45.1"> ṣaḍrātrāt saptarātrādvā te ca peye prakīrtite |45| </l>
          <l xml:id="SS.1.44.45.2"> vairecaneṣu sarvyeṣu trivṛnmūlavidhiḥ smṛtaḥ ||45|| </l>
          <l xml:id="SS.1.44.46"> dantīdravantyor mūlāni viśeṣānmṛtkuśāntare |
            pippalīkṣaudrayuktāni svinnānyuddhṛtya śoṣayet ||46|| </l>
          <l xml:id="SS.1.44.47.1"> tatas trivṛdvidhānena yojayecchleṣmapittayoḥ |47| </l>
          <l xml:id="SS.1.44.47.2"> tayoḥ kalkakaṣāyābhyāṃ cakratailaṃ vipācayet ||47|| </l>
          <l xml:id="SS.1.44.48"> sarpiś ca pakvaṃ vīsarpakakṣādāhālajīrjayet |
            mehagulmānilaśleṣmavibandhāṃstailam eva ca ||48||</l>
          <l xml:id="SS.1.44.49.1"> catuḥsnehaṃ śakṛcchukravātasaṃrodhajā rujaḥ |49| </l>
          <l xml:id="SS.1.44.49.2"> dantīdravantīmaricakanakāhvayavāsakaiḥ ||49|| </l>
          <l xml:id="SS.1.44.50"> viśvabheṣajamṛdvīkācitrakairmūtrabhāvitam | saptāhaṃ
            sarpiṣā cūrṇaṃ yojyametadvirecanam ||50||</l>
          <l xml:id="SS.1.44.51"> jīrṇe santarpaṇaṃ kṣaudraṃ pittaśleṣmarujāpaham |
            ajīrṇapārśvarukpāṇḍuplīhodaranibarhaṇam ||51||</l>
          <l xml:id="SS.1.44.52"> guḍasyāṣṭapale pathyā viṃśatiḥ syuḥ palaṃ palam |
            dantīcitrakayoḥ karṣau pippalītrivṛtordaśa ||52|| </l>
          <l xml:id="SS.1.44.53"> kṛtvaitānmodakānekaṃ daśame daśame 'hani | tataḥ
            khādeduṣṇatoyasevī niryantraṇāstvime ||53|| </l>
          <l xml:id="SS.1.44.54.1">doṣaghnā grahaṇīpāṇḍurogārśaḥkuṣṭhanāśanāḥ |54| </l>
          <l xml:id="SS.1.44.54.2"> vyoṣaṃ trijātakaṃ mustā viḍaṅgāmalake tathā ||54|| </l>
          <l xml:id="SS.1.44.55"> navaitāni samāṃśāni trivṛdaṣṭaguṇāni vai |
            ślakṣṇacūrṇīkṛtānīha dantībhāgadvayaṃ tathā ||55||</l>
          <l xml:id="SS.1.44.56"> (sarvāṇi cūrṇitānīha gālitāni vimiśrayet ) | ṣaḍbhiśca
            śarkarābhāgairīṣatsaindhavamākṣikaiḥ ||56|| </l>
          <l xml:id="SS.1.44.57">piṇḍitaṃ bhakṣayitvā tu tataḥ śītāmbu pāyayet |
            bastiruktṛḍjvaracchardiśoṣapāṇḍubhramāpaham ||57||</l>
          <l xml:id="SS.1.44.58"> niryantraṇamidaṃ sarvaviṣaghnaṃ tu virecanam |
            trivṛdaṣṭakasañjño 'yaṃ praśastaḥ pittarogiṇām ||58||</l>
          <l xml:id="SS.1.44.59"> bhakṣyaḥ kṣīrānupāno vā pittaśleṣmāturairnaraiḥ |
            bhakṣyarūpasadharmatvād āḍhyeṣveva vidhīyate ||59|| </l>
          <l xml:id="SS.1.44.60"> tilvakasya tvacaṃ bāhyāmantarvalkavivarjitām |
            cūrṇayitvā tu dvau bhāgau tatkaṣāyeṇa gālayet ||60|| </l>
          <l xml:id="SS.1.44.61"> tṛtīyaṃ bhāvitaṃ tena bhāgaṃ śuṣkaṃ tu bhāvitam |
            daśamūlīkaṣāyeṇa trivṛdvatsamprayojayet ||61|| </l>
          <l xml:id="SS.1.44.62">vidhānaṃ tvakṣu nirdiṣṭaṃ |.. |62| |.. phalānāmatha
            vakṣyate | harītakyāḥ phalaṃ tvasthivimuktaṃ doṣavarjitam ||62||</l>
          <l xml:id="SS.1.44.63"> yojyaṃ trivṛdvidhānena sarvavyādhinibarhaṇam | rasāyanaṃ
            paraṃ medhyaṃ duṣṭāntarvraṇaśodhanam ||63||</l>
          <l xml:id="SS.1.44.64"> harītakī viḍaṅgāni saindhavaṃ nāgaraṃ trivṛt | maricāni
            ca tat sarvaṃ gomutreṇa virecanam ||64||</l>
          <l xml:id="SS.1.44.65"> harītakī bhadradāru kuṣṭhaṃ pūgaphalaṃ tathā |
            saindhavaṃ śṛṅgaveraṃ ca gomūtreṇa virecanam ||65||</l>
          <l xml:id="SS.1.44.66"> nīlinīphalacūrṇaṃ tu nāgarābhayayos tathā | lihyād guḍena
            salilaṃ paścāduṣṇaṃ piben naraḥ ||66|| </l>
          <l xml:id="SS.1.44.67">pippalyādikaṣāyeṇa pibetpiṣṭāṃ harītakīm |
            saindhavopahitāṃ sadya eṣa yogo virecayet ||67||</l>
          <l xml:id="SS.1.44.68"> harītakī bhakṣyamāṇā nāgareṇa guḍena vā |
            saindhavopahitā vā'pi sātatyenāgnidīpanī ||68||</l>
          <l xml:id="SS.1.44.69"> vātānulomanī vṛṣyā cendriyāṇāṃ prasādanī |
            santarpaṇakṛtān rogān prāyo hanti harītakī ||69|| </l>
          <l xml:id="SS.1.44.70"> śītamāmalakaṃ rūkṣaṃ pittamedaḥkaphāpaham |
            bibhītakamanuṣṇaṃ tu kaphapittanibarhaṇam ||70|| </l>
          <l xml:id="SS.1.44.71.1"> trīṇyapyamlakaṣāyāṇi satiktamadhurāṇi ca |71| </l>
          <l xml:id="SS.1.44.71.2"> triphalā sarvarogaghnī tribhāgaghṛtamūrcchitā
            ||71||</l>
          <l xml:id="SS.1.44.72.1"> vayasaḥ sthāpanaṃ cāpi kuryāt santatasevitā |72| </l>
          <l xml:id="SS.1.44.72.2"> harītakīvidhānena phalānyevaṃ prayojayet ||72|| </l>
          <l xml:id="SS.1.44.73"> virecanāni sarvāṇi... |73| |.. viśeṣāccaturaṅgulāt |
            phalaṃ kāle samuddhṛtya sikatāyāṃ nidhāpayet ||73|| </l>
          <l xml:id="SS.1.44.74"> saptāhamātape śuṣkamato majjānamuddharet | tailaṃ
            grāhyaṃ jale paktvā tilavadvā prapīḍya ca ||74|| </l>
          <l xml:id="SS.1.44.75">tasyopayogo bālānāṃ yāvadvarṣāṇi dvādaśa |
            lihyāderaṇḍatailena kuṣṭhatrikaṭukānvitam ||75|| </l>
          <l xml:id="SS.1.44.76">sukhodakaṃ cānupibedeṣa yogo virecayet |76| eraṇḍatailaṃ
            triphalākvāthena triguṇena tu ||76||</l>
          <l xml:id="SS.1.44.77"> yuktaṃ pītaṃ tathā kṣīrarasābhyāṃ tu virecayet |
            bālavṛddhakṣatakṣīṇasukumāreṣu yojitam ||77||</l>
          <l xml:id="SS.1.44.78"> phalānāṃ vidhiruddiṣṭaḥ |... |78| |.. kṣīrāṇāṃ śṛṇu
            suśruta! | virecanānāṃ tīkṣṇānāṃ payaḥ saudhaṃ paraṃ matam ||78||</l>
          <l xml:id="SS.1.44.79"> ajñaprayuktaṃ taddhanti viṣavat karmavibhramāt |
            vijānatā prayuktaṃ tu mahāntam api sañcayam ||79|| </l>
          <l xml:id="SS.1.44.80">bhinattyāśveva doṣāṇāṃ rogān hanti ca dustarān |80|
            mahatyāḥ pañcamūlyās tu bṛhatyoś caikaśaḥ pṛthak ||80||</l>
          <l xml:id="SS.1.44.81"> kaṣāyaiḥ samabhāgaṃ tu tadaṅgāreṣu śoṣitam | amlādibhiḥ
            pūrvavat tu prayojyaṃ kolasammitam ||81|| </l>
          <l xml:id="SS.1.44.82">mahāvṛkṣapayaḥ pītairyavāgūstaṇḍulaiḥ kṛtā | pītā
            virecayatyāśu guḍenotkārikā kṛtā ||82||</l>
          <l xml:id="SS.1.44.83"> leho vā sādhitaḥ samyak snuhīkṣīrapayoghṛtaiḥ |
            bhāvitās tu snuhīkṣīre pippalyo lavaṇānvitāḥ ||83|| </l>
          <l xml:id="SS.1.44.84">cūrṇaṃ kāmpillakaṃ vā'pi tatpītaṃ guṭikīkṛtam |84|
            saptalā śaṅkhinī dantī trivṛdāragvadhaṃ gavām ||84|| </l>
          <l xml:id="SS.1.44.86.1"> mūtreṇāplāvya saptāhaṃ snuhīkṣīre tataḥ param | kīrṇaṃ
            tenaiva cūrṇena mālyaṃ vasanam eva ca ||85|| āghrāyāvṛtya vā samyaṅmṛdukoṣṭho
            viricyate |86|</l>
          <l xml:id="SS.1.44.86.2"> kṣīratvakphalamūlānāṃ vidhānaiḥ parikīrtitaiḥ |
            avekṣya samyagrogādīn yathāvadupayojayet ||86|| </l>
          <l xml:id="SS.1.44.87"> trivṛcchāṇā mitāstisrastisraś ca triphalātvacaḥ |
            viḍaṅgapippalīkṣāraśāṇāstisraś ca cūrṇitāḥ ||87|| </l>
          <l xml:id="SS.1.44.88">lihyāt sarpirmadhubhyāṃ ca modakaṃ vā guḍena vā |
            bhakṣayenniṣparīhārametacchreṣṭhaṃ virecanam ||88|| </l>
          <l xml:id="SS.1.44.89">gulmaṃ plīhodaraṃ kāsaṃ halīmakamarocakam |
            kaphavātakṛtāṃś cānyān vyādhīnetadvyapohati ||89|| </l>
          <l xml:id="SS.1.44.90"> ghṛteṣu taileṣu payaḥsu cāpi madyeṣu mūtreṣu tathā
            raseṣu | bhakṣyānnalehyeṣu ca teṣu teṣu virecanānyagramatirvidadhyāt ||90|| </l>
          <l xml:id="SS.1.44.91"> kṣīraṃ rasaḥ kalkamatho kaṣāyaḥ śṛtaś ca śītaś ca tathaiva
            cūrṇam | kalpāḥ ṣaḍete khalu bheṣajānāṃ yathottaraṃ te laghavaḥ pradiṣṭāḥ
            ||91|| </l>
          <l xml:id="SS.1.44.trailer"> iti suśrutasaṃhitāyāṃ sūtrasthāne
            virecanadravyavikalpavijñānīyo nāma catuścatvāriṃśo 'dhyāyaḥ ||44|| </l>
        </div>
        <div n="45" type="adhyāya">
          <l xml:id="SS.1.45.3"> pānīyamāntarīkṣamanirdeśyarasamamṛtaṃ jīvanaṃ tarpaṇaṃ
            dhāraṇamāśvāsajananaṃ
            śramaklamapipāsāmadamūrcchātandrānidrādāhapraśamanamekāntataḥ pathyatamaṃ ca
            ||3|| </l>
          <l xml:id="SS.1.45.4"> tadevāvanipatitamanyatamaṃ rasamupalabhate
            sthānaviśeṣānnadīnadasarastaḍāgavāpīkūpacuṇṭīprasravaṇodbhidavikirakedārapalvalādi
            ṣu sthāneṣv avasthitam iti ||4|| </l>
          <l xml:id="SS.1.45.5"> tatra, ‘lohitakapilapāṇḍunīlapītaśukleṣv avanipradeśeṣu
            madhurāmlalavaṇakaṭutiktakaṣāyāṇi yathāsaṅkhyamudakāni sambhavanti’ ity eke
            bhāṣante ||5|| </l>
          <l xml:id="SS.1.45.6"> tat tu na samyak; pṛthivyādīnāmanyonyānupraveśakṛtaḥ
            salilaraso bhavatyutkarṣāpakarṣeṇa | tatra, svalakṣaṇabhūyiṣṭhāyāṃ
            bhūmāvamlaṃ lavaṇaṃ ca; ambuguṇabhūyiṣṭhāyāṃ madhuraṃ; tejoguṇabhūyiṣṭhāyāṃ
            kaṭukaṃ tiktaṃ ca; vāyuguṇabhūyiṣṭhāyāṃ kaṣāyam;
            ākāśaguṇabhūyiṣṭhāyāmavyaktarasam, avyaktaṃ hyākāśamity ataḥ; tat
            pradhānamavyaktarasatvāt , tatpeyamāntarīkṣālābhe ||6|| </l>
          <l xml:id="SS.1.45.7"> tatrāntarīkṣaṃ caturvidham | tad yathā- dhāraṃ, kāraṃ,
            tauṣāraṃ, haimam iti | teṣāṃ dhāraṃ pradhānaṃ, laghutvāt ; tat punardvividhaṃ-
            gāṅgaṃ, sāmudraṃ ceti | tatra gāṅgamāśvayuje māsi prāyaśo varṣati |
            tayor dvayor api parīkṣaṇaṃ kurvīta- śālyodanapiṇḍamakuthitamavidagdhaṃ
            rajatabhājanopahitaṃ varṣati deve bahiṣkurvīta, sa yadi muhūrtaṃ
            sthitastādṛśa eva bhavati tadā gāṅgaṃ patatītyavagantavyaṃ; varṇānyatve
            sikthapraklede ca sāmudram iti vidyāt, tannopādeyam | sāmudramapyāśvayuje
            māsi gṛhītaṃ gāṅgavadbhavati | gāṅgaṃ punaḥ pradhānaṃ, tadupādadītāśvayuje
            māsi | śuciśuklavitatapaṭaikadeśacyutamathavā harmyatalaparibhraṣṭamanyair vā
            śucibhir bhājanairgṛhītaṃ sauvarṇe rājate mṛnmaye vā pātre nidadhyāt | tat
            sarvakālam upayuñjīta, tasyālābhe bhaumam | taccākāśaguṇabahulam | tat punaḥ
            saptavidham | tad yathā- kaupaṃ, nādeyaṃ, sārasaṃ, tāḍāgaṃ, prāsravaṇam,
            audbhidaṃ, cauṇṭyam iti ||7|| </l>
          <l xml:id="SS.1.45.8"> tatra varṣāsvāntarikṣamaudbhidaṃ vā seveta, mahāguṇatvāt ;
            śaradi sarvaṃ, prasannatvāt ; hemante sārasaṃ tāḍāgaṃ vā; vasante kaupaṃ
            prāsravaṇaṃ vā; grīṣme 'pyevaṃ; prāvṛṣi cauṇṭyamanabhivṛṣṭaṃ sarvaṃ ceti
            ||8|| </l>
          <l xml:id="SS.1.45.9"> kīṭamūtrapurīṣāṇḍaśavakothapradūṣitam |
            tṛṇaparṇotkarayutaṃ kaluṣaṃ viṣasaṃyutam ||9|| </l>
          <l xml:id="SS.1.45.10"> yo 'vagāheta varṣāsu pibed vā'pi navaṃ jalam | sa
            bāhyābhyantarān rogān prāpnuyāt kṣipram eva tu ||10|| </l>
          <l xml:id="SS.1.45.11"> tatra yat
            paṅkaśaivalahaṭhatṛṇapadmapatraprabhṛtibhir avacchannaṃ
            raviśaśikiraṇānilairnābhijuṣṭaṃ gandhavarṇarasopasṛṣṭaṃ tadvyāpannamiti
            vidyāt | tasya sparśarūparasagandhavīryavipākadoṣāḥ ṣaṭ sambhavanti | tatra,
            kharatā paicchilyamauṣṇyaṃ dantagrāhitā ca sparśadoṣaḥ,
            paṅkasikatāśaivālabahuvarṇatā rūpadoṣaḥ; vyaktarasatā rasadoṣaḥ;
            aniṣṭagandhatā gandhadoṣaḥ; yadupayuktaṃ
            tṛṣṇāgauravaśūlakaphaprasekānāpādayati sa viryadoṣaḥ; yadupayuktaṃ
            cirādvipacyate viṣṭambhayati vā sa vipākadoṣa iti | ta ete āntarikṣe na
            santi ||11|| </l>
          <l xml:id="SS.1.45.12"> vyāpannasya cāgnikvathanaṃ sūryātapapratāpanaṃ
            taptāyaḥpiṇḍasikatāloṣṭrāṇāṃ vā nirvāpaṇaṃ prasādanaṃ ca kartavyaṃ,
            nāgacampakotpalapāṭalāpuṣpaprabhṛtibhiś cādhivāsanam iti ||12|| </l>
          <l xml:id="SS.1.45.13"> sauvarṇe rājate tāmre kāṃsye maṇimaye 'pi vā |
            puṣpāvataṃsaṃ bhaume vā sugandhi salilaṃ pibet ||13|| </l>
          <l xml:id="SS.1.45.14"> vyāpannaṃ varjayennityaṃ toyaṃ yac cāpy anārtavam |
            doṣasañjananaṃ hyetannādadītāhitaṃ tu tat ||14||</l>
          <l xml:id="SS.1.45.15"> vyāpannamudakaṃ yas tu pibatīhāprasāditam | śvayathuṃ
            pāṇḍurogaṃ ca tvagdoṣamavipākatām ||15||</l>
          <l xml:id="SS.1.45.16"> śvāsakāsapratiśyāyaśūlagulmodarāṇi ca | anyānvā
            viṣamānrogānprāpnuyādacireṇa saḥ ||16|| </l>
          <l xml:id="SS.1.45.17"> tatra sapta kaluṣasya prasādanāni bhavanti | tad yathā-
            katakagomedakabisagranthiśaivālamūlavastrāṇi muktāmaṇiśceti ||17|| </l>
          <l xml:id="SS.1.45.18"> pañca nikṣepaṇāni bhavanti | tad yathā- phalakaṃ,
            tryaṣṭakaṃ, muñjavalaya, udakamañcikā, śikyaṃ ceti ||18|| </l>
          <l xml:id="SS.1.45.19"> sapta śītīkaraṇāni bhavanti; tad yathā- pravātasthāpanam,
            udakaprakṣepaṇaṃ, yaṣṭikābhrāmaṇaṃ, vyajanaṃ, vastroddharaṇaṃ,
            vālukāprakṣepaṇaṃ, śikyāvalambanaṃ ceti ||19|| </l>
          <l xml:id="SS.1.45.20"> nirgandhamavyaktarasaṃ tṛṣṇāghnaṃ śuci śītalam | acchaṃ
            laghu ca hṛdyaṃ ca toyaṃ guṇavaducyate ||20|| </l>
          <l xml:id="SS.1.45.21"> tatra nadyaḥ paścimābhimukhāḥ pathyāḥ, laghūdakatvāt ;
            pūrvābhimukhās tu na praśasyante, gurūdakatvāt ; dakṣiṇābhimukhā nātidoṣalāḥ,
            sādhāraṇatvāt | tatra sahyaprabhavāḥkuṣṭhaṃ janayanti, vindhyaprabhavāḥ
            kuṣṭhaṃ pāṇḍurogaṃ ca, malayaprabhavāḥ kṛmīn, mahendraprabhavāḥ
            ślīpadodarāṇi, himavatprabhavā hṛdrogaśvayathuśirorogaślīpadagalagaṇḍān,
            prācyāvantyā aparāvantyāś cārśāṃsyupajanayanti, pāriyātraprabhavāḥ pathyā
            balārogyakarya iti ||21|| </l>
          <l xml:id="SS.1.45.22"> nadyaḥ śīghravahā laghvyaḥ proktā yāś cāmalodakāḥ |
            gurvyaḥ śaivālasañchannāḥ kaluṣā mandagāś ca yāḥ ||22|| </l>
          <l xml:id="SS.1.45.23"> prāyeṇa nadyo maruṣu satiktā lavaṇānvitāḥ | laghvyaḥ
            samadhurāś caiva pauruṣeyā bale hitāḥ ||23|| </l>
          <l xml:id="SS.1.45.24"> tatra sarveṣām eva bhaumānāṃ grahaṇaṃ pratyūṣasi, tatra
            hy amalatvaṃ śaity aṃ cādhikaṃ bhavati, sa eva cāpāṃ paro guṇa iti ||24|| </l>
          <l xml:id="SS.1.45.25"> divārkakiraṇairjuṣṭaṃ niśāyāminduraśmibhiḥ |
            arūkṣamanabhiṣyandi tattulyaṃ gaganāmbunā ||25|| </l>
          <l xml:id="SS.1.45.26"> gaganāmbu tridoṣaghnaṃ gṛhītaṃ yat subhājane | balyaṃ
            rasāyanaṃ medhyaṃ pātrāpekṣi tataḥ param ||26|| </l>
          <l xml:id="SS.1.45.27"> rakṣoghnaṃ śītalaṃ hlādi jvaradāhaviṣāpaham |
            candrakāntodbhavaṃ vāri pittaghnaṃ vimalaṃ smṛtam ||27|| </l>
          <l xml:id="SS.1.45.28"> mūrcchāpittoṣṇadāheṣu viṣe rakte madātyaye |
            bhramaklamaparīteṣu tamake vamathau tathā ||28| </l>
          <l xml:id="SS.1.45.29.1"> ūrdhvage raktapitte ca śītamambhaḥ praśasyate |29| </l>
          <l xml:id="SS.1.45.29.2"> pārśvaśūle pratiśyāye vātaroge galagrahe ||29|| </l>
          <l xml:id="SS.1.45.30"> ādhmāne stimite koṣṭhe sadyaḥśuddhe navajvare | hikkāyāṃ
            snehapīte ca śītāmbu parivarjayet ||30|| </l>
          <l xml:id="SS.1.45.31"> nādeyaṃ vātalaṃ rūkṣaṃ dīpanaṃ laghu lekhanam |
            tadabhiṣyandi madhuraṃ sāndraṃ guru kaphāvaham ||31|| </l>
          <l xml:id="SS.1.45.32"> tṛṣṇāghnaṃ sārasaṃ balyaṃ kaṣāyaṃ madhuraṃ laghu |
            tāḍāgaṃ vātalaṃ svādu kaṣāyaṃ kaṭupāki ca ||32|| </l>
          <l xml:id="SS.1.45.33"> vātaśleṣmaharaṃ vāpy aṃ sakṣāraṃ kaṭu pittalam | sakṣāraṃ
            pittalaṃ kaupaṃ śleṣmaghnaṃ dīpanaṃ laghu ||33|| </l>
          <l xml:id="SS.1.45.34"> cauṇṭyamagnikaraṃ rūkṣaṃ madhuraṃ kaphakṛnna ca |
            kaphaghnaṃ dīpanaṃ hṛdyaṃ laghu prasravaṇodbhavam ||34|| </l>
          <l xml:id="SS.1.45.35"> madhuraṃ pittaśamanamavidāhyaudbhidaṃ smṛtam | vaikiraṃ
            kaṭu sakṣāraṃ śleṣmaghnaṃ laghu dīpanam ||35|| </l>
          <l xml:id="SS.1.45.36"> kaidāraṃ madhuraṃ proktaṃ vipāke guru doṣalam |
            tadvatpālvalamuddiṣṭaṃ viśeṣāddoṣalaṃ tu tat ||36|| </l>
          <l xml:id="SS.1.45.37.1"> sāmudramudakaṃ visraṃ lavaṇaṃ sarvadoṣakṛt |37|</l>
          <l xml:id="SS.1.45.37.2"> anekadoṣamānūpaṃ vāryabhiṣyandi garhitam ||37|| </l>
          <l xml:id="SS.1.45.38"> ebhir doṣairasaṃyuktaṃ niravadyaṃ tu jāṅgalam |
            pāke 'vidāhi tṛṣṇāghnaṃ praśastaṃ prītivardhanam ||38|| </l>
          <l xml:id="SS.1.45.39"> dīpanaṃ svādu śītaṃ ca toyaṃ sādhāraṇaṃ laghu |39|
            kaphamedo 'nilāmaghnaṃ dīpanaṃ bastiśodhanam ||39|| </l>
          <l xml:id="SS.1.45.40"> śvāsakāsajvaraharaṃ pathyamuṣṇodakaṃ sadā |40| yat
            kvāthyamānaṃ nirvegaṃ niṣphenaṃ nirmalaṃ laghu ||40||</l>
          <l xml:id="SS.1.45.41"> caturbhāgāvaśeṣaṃ tu tattoyaṃ guṇavat smṛtam |41| na ca
            paryuṣitaṃ deyaṃ kadācidvāri jānatā ||41|| </l>
          <l xml:id="SS.1.45.42"> amlībhūtaṃ kaphotkledi na hitaṃ tat pipāsave |42|
            madyapānātsamudbhūte roge pittotthite tathā ||42|| </l>
          <l xml:id="SS.1.45.43"> sannipātasamutthe ca śṛtaśītaṃ praśasyate |43| snigdhaṃ
            svādu himaṃ hṛdyaṃ dīpanaṃ bastiśodhanam ||43|| </l>
          <l xml:id="SS.1.45.45"> vṛṣyaṃ pittapipāsāghnaṃ nālikerodakaṃ guru |44|
            dāhātīsārapittāsṛṅmūrcchāmadyaviṣārtiṣu ||44|| śṛtaśītaṃ jalaṃ śastaṃ
            tṛṣṇācchardibhrameṣu ca |45| arocake pratiśyāye praseke śvayathau kṣaye
            ||45|| </l>
          <l xml:id="SS.1.45.46"> mande 'gnāvudare kuṣṭhe jvare netrāmaye tathā | vraṇe ca
            madhumehe ca pānīyaṃ mandamācaret ||46|| iti jalavargaḥ |</l>
          <l xml:id="SS.1.45.47"> atha kṣīravargaḥ | gavyamājaṃ tathā cauṣṭramāvikaṃ
            māhiṣaṃ ca yat | aśvāyāś caiva nāryāś ca kareṇūnāṃ ca yatpayaḥ ||47|| </l>
          <l xml:id="SS.1.45.48"> tattvanekauṣadhirasaprasādaṃ prāṇadaṃ guru | madhuraṃ
            picchilaṃ śītaṃ snigdhaṃ ślakṣṇaṃ saraṃ mṛdu | sarvaprāṇabhṛtāṃ tasmāt
            sātmyaṃ kṣīramihocyate ||48|| </l>
          <l xml:id="SS.1.45.49"> tatra sarvam eva kṣīraṃ prāṇināmapratiṣiddhaṃ
            jātisātmyāt, vātapittaśoṇitamānaseṣv api vikāreṣv aviruddhaṃ,
            jīrṇajvarakāsaśvāsaśoṣakṣayagulmonmādodaramūrcchābhramamadadāhapipāsāhṛdbastidoṣa-
            pāṇḍurogagrahaṇīdoṣārśaḥśūlodāvartātisārapravāhikāyonirogagarbhāsrāvaraktapittaśramaklamaharaṃ,
            pāpmāpahaṃ balyaṃ vṛṣyaṃ vājīkaraṇaṃ rasāyanaṃ medhyaṃ vayaḥsthāpanamāyuṣyaṃ
            jīvanaṃ bṛṃhaṇaṃ sandhānaṃ vamanavirecanāsthāpanaṃ tulyaguṇatvāccaujaso
            vardhanaṃ bālavṛddhakṣatakṣīṇānāṃ kṣudvyavāyavyāyāmakarśitānāṃ ca
            pathyatamam ||49|| </l>
          <l xml:id="SS.1.45.50"> alpābhiṣyandi gokṣīraṃ snigdhaṃ guru rasāyanam |
            raktapittaharaṃ śītaṃ madhuraṃ rasapākayoḥ ||50|| </l>
          <l xml:id="SS.1.45.51"> jīvanīyaṃ tathā vātapittaghnaṃ paramaṃ smṛtam |51|
            gavyatulyaguṇaṃ tvājaṃ viśeṣācchoṣiṇāṃ hitam ||51|| </l>
          <l xml:id="SS.1.45.52"> dīpanaṃ laghu saṅgrāhi śvāsakāsāsrapittanut |
            ajānāmalpakāyatvāt kaṭutiktaniṣevaṇāt ||52|| </l>
          <l xml:id="SS.1.45.53">nātyambupānādvyāyāmāt sarvavyādhiharaṃ payaḥ |53|
            rūkṣoṣṇaṃ lavaṇaṃ kiñcidauṣṭraṃ svādurasaṃ laghu ||53|| </l>
          <l xml:id="SS.1.45.54">śophagulmodarārśoghnaṃ kṛmikuṣṭhaviṣāpaham |54| āvikaṃ
            madhuraṃ snigdhaṃ guru pittakaphāvaham ||54|| </l>
          <l xml:id="SS.1.45.55.1"> pathyaṃ kevalavāteṣu kāse cānilasambhave |55| </l>
          <l xml:id="SS.1.45.55.2"> mahābhiṣyandi madhuraṃ māhiṣaṃ vahnināśanam ||55|| </l>
          <l xml:id="SS.1.45.56"> nidrākaraṃ śītataraṃ gavyāt snigdhataraṃ guru |56|
            uṣṇamaikaśaphaṃ balyaṃ śākhāvātaharaṃ payaḥ ||56|| </l>
          <l xml:id="SS.1.45.57"> madhurāmlarasaṃ rūkṣaṃ lavaṇānurasaṃ laghu |57| nāryāstu
            madhuraṃ stanyaṃ kaṣāyānurasaṃ himam ||57|| </l>
          <l xml:id="SS.1.45.58"> nasyāścyotanayoḥ pathyaṃ jīvanaṃ laghu dīpanam |58|
            hastinyā madhuraṃ vṛṣyaṃ kaṣāyānurasaṃ guru ||58|| </l>
          <l xml:id="SS.1.45.59">snigdhaṃ sthairyakaraṃ śītaṃ cakṣuṣyaṃ balavardhanam |59|
            prāyaḥ prābhātikaṃ kṣīraṃ guru viṣṭambhi śītalam ||59|| </l>
          <l xml:id="SS.1.45.60"> rātryāḥ somaguṇatvāc ca vyāyāmābhāvatas tathā |60|
            divākarābhitaptānāṃ vyāyāmānilasevanāt ||60|| </l>
          <l xml:id="SS.1.45.61"> śramaghnaṃ vātanuccaiva cakṣuṣyaṃ cāparāhṇikam |61|
            payo 'bhiṣyandi gurvāmaṃ prāyaśaḥ parikīrtitam ||61|| </l>
          <l xml:id="SS.1.45.62"> tadevoktaṃ laghutaramanabhiṣyandi vai śṛtam |62|
            varjayitvā striyāḥ stanyamāmam eva hi taddhitam ||62|| </l>
          <l xml:id="SS.1.45.63"> dhāroṣṇaṃ guṇavat kṣīraṃ viparītamato 'nyathā |63|
            tadevātiśṛtaṃ śītaṃ guru bṛṃhaṇamucyate ||63|| </l>
          <l xml:id="SS.1.45.64"> aniṣṭagandhamamlaṃ ca vivarṇaṃ virasaṃ ca yat | varjyaṃ
            salavaṇaṃ kṣīraṃ yac ca vigrathitaṃ bhavet ||64|| </l>
          <l xml:id="SS.1.45.65"> iti kṣīravargaḥ | atha dadhivargaḥ | dadhi tu
            madhuramamlamatyamlaṃ ceti; tatkaṣāyānurasaṃ snigdhamuṣṇaṃ
            pīnasaviṣamajvarātisārārocakamūtrakṛcchrakārśyāpahaṃ vṛṣyaṃ prāṇakaraṃ
            maṅgalyaṃ ca ||65|| </l>
          <l xml:id="SS.1.45.66"> mahābhiṣyandi madhuraṃ kaphamedovivardhanam |
            kaphapittakṛdamlaṃ syādatyamlaṃ raktadūṣaṇam ||66|| </l>
          <l xml:id="SS.1.45.67"> vidāhi sṛṣṭaviṇmūtraṃ mandajātaṃ tridoṣakṛt |67|
            snigdhaṃ vipāke madhuraṃ dīpanaṃ balavardhanam ||67|| </l>
          <l xml:id="SS.1.45.68"> vātāpahaṃ pavitraṃ ca dadhi gavyaṃ rucipradam |68|
            dadhyājaṃ kaphapittaghnaṃ laghu vātakṣayāpaham ||68|| </l>
          <l xml:id="SS.1.45.69"> durnāmaśvāsakāseṣu hitamagneś ca dīpanam |69| vipāke
            madhuraṃ vṛṣyaṃ vātapittaprasādanam ||69|| </l>
          <l xml:id="SS.1.45.70">balāsavardhanaṃ snigdhaṃ viśeṣāddadhi māhiṣam |70| vipāke
            kaṭu sakṣāraṃ guru bhedyauṣṭrikaṃ dadhi ||70|| </l>
          <l xml:id="SS.1.45.71">vātamarśāṃsi kuṣṭhāni kṛmīn hantyudarāṇi ca |71| kopanaṃ
            kaphavātānāṃ durnāmnāṃ cāvikaṃ dadhi ||71|| </l>
          <l xml:id="SS.1.45.72"> rase pāke ca madhuramatyabhiṣyandi doṣalam |72|
            dīpanīyamacakṣuṣyaṃ vāḍavaṃ dadhi vātalam ||72|| </l>
          <l xml:id="SS.1.45.73"> rūkṣamuṣṇaṃ kaṣāyaṃ ca kaphamūtrāpahaṃ ca tat |73|
            snigdhaṃ vipāke madhuraṃ balyaṃ santarpaṇaṃ guru ||73|| </l>
          <l xml:id="SS.1.45.74"> cakṣuṣyamagryaṃ doṣaghnaṃ dadhi nāryā guṇottaram |74|
            laghu pāke balāsaghnaṃ vīryoṣṇaṃ paktināśanam ||74|| </l>
          <l xml:id="SS.1.45.75.1">kaṣāyānurasaṃ nāgyā dadhi varcovivardhanam |75| </l>
          <l xml:id="SS.1.45.75.2">dadhīnyuktāni yānīha gavyādīni pṛthak pṛthak ||75|| </l>
          <l xml:id="SS.1.45.76"> vijñeyamevaṃ sarveṣu gavyam eva guṇottaram |76| vātaghnaṃ
            kaphakṛt snigdhaṃ bṛṃhaṇaṃ nātipittakṛt ||76|| </l>
          <l xml:id="SS.1.45.77"> kuryād bhaktābhilāṣaṃ ca dadhi yat suparisrutam |77| śṛtāt
            kṣīrāt tu yajjātaṃ guṇavaddadhi tat smṛtam ||77|| </l>
          <l xml:id="SS.1.45.78">vātapittaharaṃ rucyaṃ dhātvagnibalavardhanam |78| dadhnaḥ
            saro gururvṛṣyo vijñeyo 'nilanāśanaḥ ||78|| </l>
          <l xml:id="SS.1.45.79"> vahnervidhamanaś cāpi kaphaśukravivardhanaḥ |79| dadhi
            tvasāraṃ rūkṣaṃ ca grāhi viṣṭambhi vātalam ||79|| </l>
          <l xml:id="SS.1.45.80"> dīpanīyaṃ laghutaraṃ sakaṣāyaṃ rucipradam |80|
            śaradgrīṣmavasanteṣu prāyaśo dadhi garhitam ||80|| </l>
          <l xml:id="SS.1.45.81.1"> hemante śiśire caiva varṣāsu dadhi śasyate |81| </l>
          <l xml:id="SS.1.45.81.2"> tṛṣṇāklamaharaṃ mas tu laghu srotoviśodhanam ||81|| </l>
          <l xml:id="SS.1.45.82">amlaṃ kaṣāyaṃ madhuramavṛṣyaṃ kaphavātanut | prahlādanaṃ
            prīṇanaṃ ca bhinattyāśu malaṃ ca tat | balamāvahate kṣipraṃ bhaktacchandaṃ
            karoti ca ||82||</l>
          <l xml:id="SS.1.45.83"> svādvamlamatyamlakamandajātaṃ tathā śṛtakṣīrabhavaṃ
            saraś ca | asāramevaṃ dadhi saptadhā'smin varge smṛtā mastuguṇās tathaiva
            ||83||</l>
          <l xml:id="SS.1.45.84"> iti dadhivargaḥ | atha takravargaḥ | takraṃ tu
            madhuramamlaṃ kaṣāyānurasamuṣṇavīryaṃ laghurūkṣamagnidīpanaṃ
            garaśophātisāragrahaṇīpāṇḍurogārśaḥplīhagulmārocakaviṣamajvaratṛṣṇācchardiprasekaśūlabhedaḥśleṣmānilaharaṃ
            madhuravipākaṃ hṛdyaṃ mūtrakṛcchrasnehavyāpatpraśamanamavṛṣyaṃ ca ||84|| </l>
          <l xml:id="SS.1.45.85"> manthanādipṛthagbhūtasnehamardhodakaṃ ca yat |
            nātisāndradravaṃ takraṃ svādvamlaṃ tuvaraṃ rase | yat tu sasnehamajalaṃ
            mathitaṃ gholamucyate ||85|| </l>
          <l xml:id="SS.1.45.86"> naiva takraṃ kṣate dadyānnoṣṇakāle na durbale | na
            mūrcchābhramadāheṣu na roge raktapaittike ||86|| </l>
          <l xml:id="SS.1.45.87"> śītakāle 'gnimāndye ca kaphottheṣvāmayeṣu ca |
            mārgāvarodhe duṣṭe ca vāyau takraṃ praśasyate ||87|| </l>
          <l xml:id="SS.1.45.88"> tat punarmadhuraṃ śleṣmaprakopaṇaṃ pittapraśamanaṃ ca;
            amlaṃ vātaghnaṃ pittakaraṃ ca ||88|| </l>
          <l xml:id="SS.1.45.89"> vāte 'mlaṃ saindhavopetaṃ, svādu pitte saśarkaram |
            pibettakraṃ kaphe cāpi vyoṣakṣārasamanvitam ||89|| </l>
          <l xml:id="SS.1.45.90"> grāhiṇī vātalā rūkṣā durjarā takrakūrcikā |90|
            takrāllaghutaro maṇḍaḥ kūrcikādadhitakrajaḥ ||90|| </l>
          <l xml:id="SS.1.45.91"> guruḥ kilāṭo 'nilahā puṃstvanidrāpradaḥ smṛtaḥ |91|
            madhurau bṛṃhaṇau vṛṣyau tadvatpīyūṣamoraṭau ||91|| </l>
          <l xml:id="SS.1.45.92"> navanītaṃ punaḥ sadyaskaṃ laghu sukumāraṃ madhuraṃ
            kaṣāyamīṣadamlaṃ śītalaṃ medhyaṃ dīpanaṃ hṛdyaṃ saṅgrāhi pittānilaharaṃ
            vṛṣyamavidāhi kṣayakāsavraṇaśoṣārśo 'rditāpahaṃ, cirotthitaṃ guru
            kaphamedovivardhanaṃ balakaraṃ bṛṃhaṇaṃ śoṣaghnaṃ viśeṣeṇa bālānāṃ
            praśasyate ||92|| </l>
          <l xml:id="SS.1.45.93"> kṣīrotthaṃ punarnavanītamutkṛṣṭasnehamādhuryamatiśītaṃ
            saukumāryakaraṃ cakṣuṣyaṃ saṅgrāhi raktapittanetrarogaharaṃ prasādanaṃ ca
            ||93|| </l>
          <l xml:id="SS.1.45.94"> santānikā punarvātaghnī tarpaṇī vṛṣyā balyā snigdhā
            rucyā madhurā madhuravipākā raktapittaprasādanī gurvī ca ||94|| </l>
          <l xml:id="SS.1.45.95"> vikalpa eṣa dadhyādiḥ śreṣṭho gavyo 'bhivarṇitaḥ |
            vikalpānavaśiṣṭāṃs tu kṣīravīryātsam ādiśet ||95|| </l>
          <l xml:id="SS.1.45.96">iti takravargaḥ | atha ghṛtam | ghṛtaṃ tu madhuraṃ
            saumyaṃ mṛdu śītavīryamanabhiṣyandi
            snehanamudāvartonmādāpasmāraśūlajvarānāhavātapittapraśamanamagnidīpanaṃ
            smṛtimatimedhākāntisvaralāvaṇyasaukumāryaujastejobalakaramāyuṣyaṃ vṛṣyaṃ
            medhyaṃ vayaḥsthāpanaṃ guru cakṣuṣyaṃ śleṣmābhivardhanaṃ
            pāpmālakṣmīpraśamanaṃ viṣaharaṃ rakṣoghnaṃ ca ||96|| </l>
          <l xml:id="SS.1.45.97"> vipāke madhuraṃ śītaṃ vātapittaviṣāpaham |
            cakṣuṣyamagryaṃ balyaṃ ca gavyaṃ sarpirguṇottaram ||97|| </l>
          <l xml:id="SS.1.45.98"> ājaṃ ghṛtaṃ dīpanīyaṃ cakṣuṣyaṃ balavardhanam | kāse
            śvāse kṣaye cāpi pathyaṃ pāke ca tallaghu ||98|| </l>
          <l xml:id="SS.1.45.99"> madhuraṃ raktapittaghnaṃ guru pāke kaphāvaham |
            vātapittapraśamanaṃ suśītaṃ māhiṣaṃ ghṛtam ||99|| </l>
          <l xml:id="SS.1.45.100"> auṣṭraṃ kaṭu ghṛtaṃ pāke śophakrimiviṣāpaham | dīpanaṃ
            kaphavātaghnaṃ kuṣṭhagulmodarāpaham ||100|| </l>
          <l xml:id="SS.1.45.101"> pāke laghvāvikaṃ sarpirna ca pittaprakopaṇam |
            kaphe 'nile yonidoṣe śoṣe kampe ca taddhitam ||101|| </l>
          <l xml:id="SS.1.45.102"> pāke laghūṣṇavīryaṃ ca kaṣāyaṃ kaphanāśanam | dīpanaṃ
            baddhamūtraṃ ca vidyādaikaśaphaṃ ghṛtam ||102|| </l>
          <l xml:id="SS.1.45.103"> cakṣuṣyamagryaṃ strīṇāṃ tu sarpiḥ syādamṛtopamam |
            vṛddhiṃ karoti dehāgnyor laghupākaṃ viṣāpaham ||103|| </l>
          <l xml:id="SS.1.45.104"> kaṣāyaṃ baddhaviṇmūtraṃ tiktamagnikaraṃ laghu | hanti
            kāreṇavaṃ sarpiḥ kaphakuṣṭhaviṣakrimīn ||104|| </l>
          <l xml:id="SS.1.45.105"> kṣīraghṛtaṃ punaḥ saṅgrāhi
            raktapittabhramamūrcchāpraśamanaṃ netrarogahitaṃ ca ||105|| </l>
          <l xml:id="SS.1.45.106"> sarpirmaṇḍas tu madhuraḥ saro yoniśrotrākṣiśirasāṃ
            śūlaghno bastinasyākṣipūraṇeṣūpadiśyate ||106|| </l>
          <l xml:id="SS.1.45.107"> sarpiḥ purāṇaṃ saraṃ kaṭuvipākaṃ tridoṣāpahaṃ
            mūrcchāmadonmādodarajvaragaraśoṣāpasmārayoniśrotrākṣiśira śūlaghnaṃ dīpanaṃ
            bastinasyapūraṇeṣūpadiśyate ||107|| </l>
          <l xml:id="SS.1.45.108"> bhavati cātra- purāṇaṃ timiraśvāsapīnasajvarakāsanut |
            mūrcchākuṣṭhaviṣonmādagrahāpasmāranāśanam ||108|| </l>
          <l xml:id="SS.1.45.109"> (ekādaśaśataṃ caiva vatsarānuṣitaṃ ghṛtam | rakṣoghnaṃ
            kumbhasarpiḥ syāt paratas tu mahāghṛtam ||109||</l>
          <l xml:id="SS.1.45.110"> peyaṃ mahāghṛtaṃ bhūtaiḥ kaphaghnaṃ pavanādhikaiḥ |
            balyaṃ pavitraṃ medhyaṃ ca viśeṣāttimirāpaham ||110|| </l>
          <l xml:id="SS.1.45.111"> sarvabhūtaharaṃ caiva ghṛtametat praśasyate)
            ||111||</l>
          <l xml:id="SS.1.45.112"> iti ghṛtavargaḥ | atha tailāni | tailaṃ tvāgneyamuṣṇaṃ
            tīkṣṇaṃ madhuraṃ madhuravipākaṃ bṛṃhaṇaṃ prīṇanaṃ vyavāyi sūkṣmaṃ viśadaṃ
            guru saraṃ vikāsi vṛṣyaṃ tvakprasādanaṃ
            medhāmārdavamāṃsasthairyavarṇabalakaraṃ cakṣuṣyaṃ baddhamūtraṃ lekhanaṃ
            tiktakaṣāyānurasaṃ pācanamanilabalāsakṣayakaraṃ krimighnamaśitapittajananaṃ
            yoniśiraḥkarṇaśūlapraśamanaṃ garbhāśayaśodhanaṃ ca, tathā
            chinnabhinnaviddhotpiṣṭacyutamathitakṣatapiccitabhagnasphuṭitakṣārāgnidagdhaviśliṣṭadāritā
            bhihatadurbhagnamṛgavyālavidaṣṭaprabhṛtiṣu ca pariṣekābhyaṅgāvagāhādiṣu
            tilatailaṃ praśasyate ||112|| </l>
          <l xml:id="SS.1.45.113"> tadbastiṣu ca pāneṣu nasye karṇākṣipūraṇe |
            annapānavidhau cāpi prayojyaṃ vātaśāntaye ||113|| </l>
          <l xml:id="SS.1.45.114"> eraṇḍatailaṃ madhuramuṣṇaṃ tīkṣṇaṃ dīpanaṃ kaṭu
            kaṣāyānurasaṃ sūkṣmaṃ srotoviśodhanaṃ tvacyaṃ vṛṣyaṃ madhuravipākaṃ
            vayaḥsthāpanaṃ yoniśukraviśodhanamārogyamedhākāntismṛtibalakaraṃ
            vātakaphaharamadhobhāgadoṣaharaṃ ca ||114|| </l>
          <l xml:id="SS.1.45.115">
            nimbātasīkusumbhamūlakajīmūtakavṛkṣakakṛtavedhanārkakampillakahastikarṇapṛthvīkāpīlu-
            karañjeṅgudīśigrusarṣapasuvarcalāviḍaṅgajyotiṣmatīphalatailāni tīkṣṇāni
            laghūnyuṣṇavīryāṇi kaṭūni kaṭuvipākāni
            sarāṇyanilakaphakṛmikuṣṭhapramehaśirorogāpaharāṇi ceti ||115|| </l>
          <l xml:id="SS.1.45.116"> vātaghnaṃ madhuraṃ teṣu kṣaumaṃ tailaṃ balāpaham |
            kaṭupākamacakṣuṣyaṃ snigdhoṣṇaṃ gurupittalam ||116|| </l>
          <l xml:id="SS.1.45.117"> kṛmighnaṃ sārṣapaṃ tailaṃ kaṇḍūkuṣṭhāpahaṃ laghu |
            kaphamedonilaharaṃ lekhanaṃ kaṭu dīpanam ||117||</l>
          <l xml:id="SS.1.45.118"> kṛmighnamiṅgudītailamīṣattiktaṃ tathā laghu |
            kuṣṭhāmayakṛmiharaṃ dṛṣṭiśukrabalāpaham ||118|| </l>
          <l xml:id="SS.1.45.119"> vipāke kaṭukaṃ tailaṃ kausumbhaṃ sarvadoṣakṛt |
            raktapittakaraṃ tīkṣṇamacakṣuṣyaṃ vidāhi ca ||119|| </l>
          <l xml:id="SS.1.45.120">
            kirātatiktakātimuktakabibhītakanālikerakolākṣoḍajīvantīpriyālakarbudāra-
            sūryavallītrapusair vārukakarkārukūṣmāṇḍaprabhṛtīnāṃ tailāni madhurāṇi
            madhuravipākāni vātapittapraśamanāni śītavīryāṇyabhiṣyandīni
            sṛṣṭamūtrāṇyagnisādanāni ceti ||120|| </l>
          <l xml:id="SS.1.45.121"> madhūkakāśmaryapalāśatailāni madhurakaṣāyāṇi
            kaphapittapraśamanāni ||121|| </l>
          <l xml:id="SS.1.45.122"> tuvarakabhallātakataile uṣṇe madhurakaṣāye tiktānurase
            vātakaphakuṣṭhamedomehakṛmipraśamane ubhayatobhāgadoṣahare ca ||122|| </l>
          <l xml:id="SS.1.45.123">
            saraladevadāruśiṃśapāgurugaṇḍīrasārasnehāstiktakaṭukaṣāyā duṣṭavraṇaśodhanāḥ
            kṛmikaphakuṣṭhānilaharāś ca ||123|| </l>
          <l xml:id="SS.1.45.124">
            tumbīkośāmradantīdravantīśyāmāsaptalānīlikākampillakaśaṅkhinīsnehāstiktakaṭukaṣāyā
            adhobhāgadoṣaharāḥ kṛmikaphakuṣṭhānilaharā duṣṭavraṇaśodhanāś ca ||124|| </l>
          <l xml:id="SS.1.45.125"> yavatiktātailaṃ
            sarvadoṣapraśamanamīṣattiktamagnidīpanaṃ lekhanaṃ medhyaṃ pathyaṃ ca ||125|| </l>
          <l xml:id="SS.1.45.126"> ekaiṣikātailaṃ madhuramatiśītaṃ
            pittaharamanilaprakopaṇaṃ śleṣmābhivardhanaṃ ca ||126|| </l>
          <l xml:id="SS.1.45.127"> sahakāratailamīṣattiktamatisugandhi vātakaphaharaṃ
            rūkṣaṃ madhurakaṣāyaṃ rasavannātipittakaraṃ ca ||127|| </l>
          <l xml:id="SS.1.45.128"> phalodbhavāni tailāni yānyuktānīha kānicit | guṇān
            karma ca vijñāya phalānīva vinirdiśet ||128|| </l>
          <l xml:id="SS.1.45.129"> yāvantaḥ sthāvarāḥ snehāḥ samāsātparikīrtitāḥ | sarve
            tailaguṇā jñeyāḥ sarve cānilanāśanāḥ ||129|| </l>
          <l xml:id="SS.1.45.130"> sarvebhyastviha tailebhyastilatailaṃ viśiṣyate |
            niṣpattestadguṇatvāc ca tailatvamitareṣv api ||130|| </l>
          <l xml:id="SS.1.45.131"> grāmyānūpaudakānāṃ ca vasāmedomajjāno gurūṣṇamadhurā
            vātaghnāḥ, jāṅgalaikaśaphakravyādādīnāṃ laghuśītakaṣāyā raktapittaghnāḥ,
            pratudaviṣkirāṇāṃ śleṣmaghnāḥ | tatra ghṛtatailavasāmedomajjāno yathottaraṃ
            guruvipākā vātaharāś ca ||131|| iti tailavargaḥ | </l>
          <l xml:id="SS.1.45.132"> atha madhuvargaḥ | madhu tu madhuraṃ kaṣāyānurasaṃ
            rūkṣaṃ śītamagnidīpanaṃ varṇyaṃ svaryaṃ laghu sukumāraṃ lekhanaṃ hṛdyaṃ
            vājīkaraṇaṃ sandhānaṃ śodhanaṃ ropaṇaṃ(saṅgrāhi ) cakṣuṣyaṃ prasādanaṃ
            sūkṣmamārgānusāri
            pittaśleṣmamedomehahikkāśvāsakāsātisāraccharditṛṣṇākṛmiviṣapraśamanaṃ hlādi
            tridoṣapraśamanaṃ ca; tat tu laghutvāt kaphaghnaṃ, paicchilyānmādhuryāt
            kaṣāyabhāvāc ca vātapittaghnam ||132|| </l>
          <l xml:id="SS.1.45.133"> pauttikaṃ bhrāmaraṃ kṣaudraṃ mākṣikaṃ chātram eva ca |
            ārghyamauddālakaṃ dālamity aṣṭau madhujātayaḥ ||133|| </l>
          <l xml:id="SS.1.45.134"> viśeṣātpauttikaṃ teṣu rūkṣoṣṇaṃ saviṣānvayāt |
            vātāsṛkpittakṛcchedi vidāhi madakṛnmadhu ||134|| </l>
          <l xml:id="SS.1.45.135">paicchilyāt svādubhūyastvād bhrāmaraṃ gurusañjñitam |
            kṣaudraṃ viśeṣato jñeyaṃ śītalaṃ laghu lekhanam ||135|| </l>
          <l xml:id="SS.1.45.136">tasmāllaghutaraṃ rūkṣaṃ mākṣikaṃ pravaraṃ smṛtam |
            śvāsādiṣu ca rogeṣu praśastaṃ tadviśeṣataḥ ||136|| </l>
          <l xml:id="SS.1.45.137"> svādupākaṃ guru himaṃ picchilaṃ raktapittajit |
            śvitramehakṛmighnaṃ ca vidyācchātraṃ guṇottaram ||137|| </l>
          <l xml:id="SS.1.45.138">ārghyaṃ madhvaticakṣuṣyaṃ kaphapittaharaṃ param |
            kaṣāyaṃ kaṭu pāke ca balyaṃ tiktamavātakṛt ||138|| </l>
          <l xml:id="SS.1.45.139"> auddālakaṃ rucikaraṃ svaryaṃ kuṣṭhaviṣāpaham |
            kaṣāyamamlamuṣṇaṃ ca pittakṛt kaṭupāki ca ||139|| </l>
          <l xml:id="SS.1.45.140.1"> chardimehapraśamanaṃ madhu rūkṣaṃ dalodbhavam |140| </l>
          <l xml:id="SS.1.45.140.2"> bṛṃhaṇīyaṃ madhu navaṃ nātiśleṣmaharaṃ samam ||140|| </l>
          <l xml:id="SS.1.45.141">medaḥsthaulyāpahaṃ grāhi purāṇamatilekhanam |141|
            doṣatrayaharaṃ pakvamāmamamlaṃ tridoṣakṛt ||141|| </l>
          <l xml:id="SS.1.45.142"> tadyuktaṃ vividhairyogairnihanyādāmayān bahūn |
            nānādravyātmakatvāc ca yogavāhi paraṃ madhu ||142|| </l>
          <l xml:id="SS.1.45.143"> tat tu nānādravyarasaguṇavīryavipākaviruddhānāṃ
            puṣparasānāṃ makṣikāsambhavatvāccānuṣṇopacāram ||143|| </l>
          <l xml:id="SS.1.45.144"> uṣṇairvirudhyate sarvaṃ viṣānvayatayā madhu |
            uṣṇārtamuṣṇair uṣṇe vā tannihanti yathā viṣam ||144|| </l>
          <l xml:id="SS.1.45.145"> tatsaukumāryāc ca tathaiva śaity ānnānauṣadhīnāṃ
            rasasambhavāc ca | uṣṇairvirudhyeta viśeṣataś ca tathā'ntarīkṣeṇa jalena cāpi
            ||145|| </l>
          <l xml:id="SS.1.45.146"> uṣṇena madhu saṃyuktaṃ vamaneṣv avacāritam |
            apākādanavasthānānna virudhyeta pūrvavat ||146|| </l>
          <l xml:id="SS.1.45.147"> madhvāmātparatastvanyadāmaṃ kaṣṭaṃ na vidyate |
            viruddhopakramatvāt tat sarvaṃ hanti yathā viṣam ||147|| iti madhuvargaḥ
            |</l>
          <l xml:id="SS.1.45.148"> athekṣuvargaḥ | ikṣavo madhurā madhuravipākā guravaḥ
            śītāḥ snigdhā balyā vṛṣyā mūtralā raktapittapraśamanāḥ kṛmikaphakarāśceti |
            te cānekavidhāḥ | tad yathā- ||148|| </l>
          <l xml:id="SS.1.45.149">pauṇḍrako bhīrukaś caiva vaṃśakaḥ śvetaporakaḥ |
            kāntārastāpasekṣuś ca kāṣṭhekṣuḥ sūcipatrakaḥ ||149|| </l>
          <l xml:id="SS.1.45.150"> naipālo dīrghapatraś ca nīlaporo 'tha kośakṛt | ity etā
            jātayaḥ sthaulyād, |.. |150|... guṇān vakṣyāmyataḥ param ||150|| </l>
          <l xml:id="SS.1.45.151"> suśīto madhuraḥ snigdho bṛṃhaṇaḥ śleṣmalaḥ saraḥ |
            avidāhī gururvṛṣyaḥ pauṇḍrako bhīrukas tathā ||151|| </l>
          <l xml:id="SS.1.45.152">ābhyāṃ tulyaguṇaḥ kiñcitsakṣāro vaṃśako mataḥ |
            vaṃśavacchvetaporas tu kiñciduṣṇaḥ sa vātahā ||152|| </l>
          <l xml:id="SS.1.45.153"> kāntāratāpasāvikṣū vaṃśakānugatau matau | evaṅguṇastu
            kāṣṭhekṣuḥ sa tu vātaprakopaṇaḥ ||153|| </l>
          <l xml:id="SS.1.45.154"> sūcīpatro nīlaporau naipālo dīrghapatrakaḥ | vātalāḥ
            kaphapittaghnāḥ sakaṣāyā vidāhinaḥ ||154|| </l>
          <l xml:id="SS.1.45.155"> kośakāro guruḥ śīto raktapittakṣayāpahaḥ |155| atīva
            madhuro mūle madhye madhura eva tu ||155||</l>
          <l xml:id="SS.1.45.156"> agreṣv akṣiṣu vijñeya ikṣūṇāṃ lavaṇo rasaḥ ||156|| </l>
          <l xml:id="SS.1.45.157"> avidāhī kaphakaro vātapittanivāraṇaḥ | vaktraprahlādano
            vṛṣyo dantaniṣpīḍito rasaḥ ||157|| </l>
          <l xml:id="SS.1.45.158"> gururvidāhī viṣṭambhī yāntrikas tu prakīrtitaḥ |158|
            pakvo guruḥ saraḥ snigdhaḥ satīkṣṇaḥ kaphavātanut ||158|| </l>
          <l xml:id="SS.1.45.159"> phāṇitaṃ guru madhuramabhiṣyandi bṛṃhaṇamavṛṣyaṃ
            tridoṣakṛc ca ||159|| </l>
          <l xml:id="SS.1.45.160"> guḍaḥ sakṣāramadhuro nātiśītaḥ snigdho
            mūtraraktaśodhano nātipittajidvātaghno medaḥkṛmikaphakaro balyo vṛṣyaśca
            ||160|| </l>
          <l xml:id="SS.1.45.161"> pittaghno madhuraḥ śuddho vātaghno 'sṛkprasādanaḥ |161|
            sapurāṇo 'dhikaguṇo guḍaḥ pathyatamaḥ smṛtaḥ ||161|| </l>
          <l xml:id="SS.1.45.162"> matsyaṇḍikākhaṇḍaśarkarā vimalajātā uttarottaraṃ śītāḥ
            snigdhāḥ gurutarā madhuratarā vṛṣyā raktapittapraśamanāstṛṣṇāpraśamanāśca
            ||162|| </l>
          <l xml:id="SS.1.45.163"> yathā yathaiṣāṃ vaimalyaṃ madhuratvaṃ tathā tathā |
            snehagauravaśaity āni saratvaṃ ca tathā tathā ||163|| </l>
          <l xml:id="SS.1.45.164"> yo yo matsyaṇḍikākhaṇḍaśarkarāṇāṃ svako guṇaḥ | tena
            tenaiva nirdeśyas teṣāṃ visrāvaṇo guṇaḥ ||164|| </l>
          <l xml:id="SS.1.45.165"> sārasthitā suvimalā niḥkṣārā ca yathā yathā | tathā
            guṇavatī sarvā vijñeyā śarkarā budhaiḥ ||165|| </l>
          <l xml:id="SS.1.45.166"> madhuśarkarā punaśchardyatīsāraharī rūkṣā chedanī
            prasādanī kaṣāyamadhurā madhuravipākā ca ||166|| </l>
          <l xml:id="SS.1.45.167"> yavāsaśarkarā madhurakaṣāyā tiktānurasā śleṣmaharī sarā
            ceti ||167|| </l>
          <l xml:id="SS.1.45.168"> yāvatyaḥ śarkarāḥ proktāḥ sarvā dāhapraṇāśanāḥ |
            raktapittapraśamanāśchardimūrcchātṛṣāpahāḥ ||168|| </l>
          <l xml:id="SS.1.45.169"> rūkṣaṃ madhūkapuṣpotthaṃ phāṇitaṃ vātapittakṛt |
            kaphaghnaṃ madhuraṃ pāke kaṣāyaṃ bastidūṣaṇam ||169|| itīkṣuvargaḥ | </l>
          <l xml:id="SS.1.45.170"> atha madyavargaḥ | sarvaṃ pittakaraṃ madyamamlaṃ
            rocanadīpanam | bhedanaṃ kaphavātaghnaṃ hṛdyaṃ bastiviśodhanam ||170|| </l>
          <l xml:id="SS.1.45.171"> pāke laghu vidāhyuṣṇaṃ tīkṣṇamindriyabodhanam | vikāsi
            sṛṣṭaviṇmūtraṃ... |171| |.. śṛṇu tasya viśeṣaṇam ||171|| </l>
          <l xml:id="SS.1.45.172"> mārdvīkamavidāhitvānmadhurānvayatas tathā |
            raktapitte 'pi satataṃ budhairna pratiṣidhyate ||172|| </l>
          <l xml:id="SS.1.45.173"> madhuraṃ taddhi rūkṣaṃ ca kaṣāyānurasaṃ laghu |
            laghupāki saraṃ śoṣaviṣamajvaranāśanam ||173||</l>
          <l xml:id="SS.1.45.174"> mārdvīkālpāntaraṃ kiñcit khārjūraṃ vātakopanam | tadeva
            viśadaṃ rucyaṃ kaphaghnaṃ karśanaṃ laghu ||174|| </l>
          <l xml:id="SS.1.45.175"> kaṣāyamadhuraṃ hṛdyaṃ sugandhīndriyabodhanam |175|
            kāsārśograhaṇīdoṣamūtrāghātānilāpahā ||175|| </l>
          <l xml:id="SS.1.45.176"> stanyaraktakṣayahitā surā bṛṃhaṇadīpanī |176|
            kāsārśograhaṇīśvāsapratiśyāyavināśanī ||176|| </l>
          <l xml:id="SS.1.45.177"> śvetā mūtrakaphastanyaraktamāṃsakarī surā |177|
            chardyarocakahṛtkukṣitodaśūlapramardanī ||177|| </l>
          <l xml:id="SS.1.45.178">prasannā kaphavātārśovibandhānāhanāśanī |178|
            pittalā'lpakaphā rūkṣā yavair vātaprakopaṇī |178| viṣṭambhinī surā gurvī...
            ||179|| |.. śleṣmalaṃ tu madhūlakam ||178|| </l>
          <l xml:id="SS.1.45.179"> rūkṣā nātikaphā vṛṣyā pācanī cākṣikī smṛtā ||179|| </l>
          <l xml:id="SS.1.45.180"> tridoṣo bhedyavṛṣyaś ca kohalo vadanapriyaḥ |180|
            grāhyuṣṇo jagalaḥ paktā rūkṣastṛṭkaphaśophakṛt ||180|| </l>
          <l xml:id="SS.1.45.181">hṛdyaḥ pravāhikāṭopadurnāmānilaśoṣahṛt |181| bakkaso
            hṛtasāratvād viṣṭambhī vātakopanaḥ ||181|| </l>
          <l xml:id="SS.1.45.182"> dīpanaḥ sṛṣṭaviṇmūtro viśado 'lpamado guruḥ |182| kaṣāyo
            madhuraḥ śīdhurgauḍaḥ pācanadīpanaḥ ||182|| </l>
          <l xml:id="SS.1.45.183"> śārkaro madhuro rucyo dīpano bastiśodhanaḥ | vātaghno
            madhuraḥ pāke hṛdya indriyabodhanaḥ ||183|| </l>
          <l xml:id="SS.1.45.184"> tadvat pakvarasaḥ śīdhurbalavarṇakaraḥ saraḥ |
            śophaghno dīpano hṛdyo rucyaḥ śleṣmārśasāṃ hitaḥ ||184|| </l>
          <l xml:id="SS.1.45.185"> karśanaḥ śītarasikaḥ śvayathūdaranāśanaḥ |
            varṇakṛjjaraṇaḥ svaryo vibandhaghno 'rśasāṃ hitaḥ ||185|| </l>
          <l xml:id="SS.1.45.186"> ākṣikaḥ pāṇḍurogaghno vraṇyaḥ saṅgrāhako laghuḥ |
            kaṣāyamadhuraḥ sīdhuḥ pittaghno 'sṛkprasādanaḥ ||186|| </l>
          <l xml:id="SS.1.45.187"> jāmbavo baddhanisyandastuvaro vātakopanaḥ |187| tīkṣṇaḥ
            surāsavo hṛdyo mūtralaḥ kaphavātanut ||187|| </l>
          <l xml:id="SS.1.45.188"> mukhapriyaḥ sthiramado vijñeyo 'nilanāśanaḥ |188|
            laghurmadhvāsavaśchedī mehakuṣṭhaviṣāpahaḥ ||188|| </l>
          <l xml:id="SS.1.45.189">tiktaḥ kaṣāyaḥ śophaghnastīkṣṇaḥ svāduravātakṛt |189|
            tīkṣṇaḥ kaṣāyo madakṛddurnāmakaphagulmahṛt ||189|| </l>
          <l xml:id="SS.1.45.190"> kṛmimedonilaharo maireyo madhuro guruḥ |190| balyaḥ
            pittaharo varṇyo hṛdyaścekṣurasāsavaḥ ||190|| </l>
          <l xml:id="SS.1.45.191"> śīdhurmadhūkapuṣpottho vihāhyagnibalapradaḥ | rūkṣaḥ
            kaṣāyaḥ kaphahṛdvātapittaprakopaṇaḥ ||191|| </l>
          <l xml:id="SS.1.45.192"> nirdiśedrasataś cānyān kandamūlaphalāsavān |192| navaṃ
            madyamabhiṣyandi guru vātādikopanam ||192|| </l>
          <l xml:id="SS.1.45.193"> aniṣṭagandhi virasamahṛdyaṃ ca vidāhi ca |193| sugandhi
            dīpanaṃ hṛdyaṃ rociṣṇu kṛmināśanam ||193|| </l>
          <l xml:id="SS.1.45.194"> sphuṭasrotaskaraṃ jīrṇaṃ laghu vātakaphāpaham |194|
            ariṣṭo dravyasaṃyogasaṃskārādadhiko guṇaiḥ ||194|| </l>
          <l xml:id="SS.1.45.195"> bahudoṣaharaś caiva doṣāṇāṃ śamanaś ca saḥ | dīpanaḥ
            kaphavātaghnaḥ saraḥ pittāvirodhanaḥ ||195|| </l>
          <l xml:id="SS.1.45.196"> śūlādhmānodaraplīhajvarājīrṇārśasāṃ hitaḥ |196|
            pippalyādikṛto gulmakapharogaharaḥ smṛtaḥ ||196|| </l>
          <l xml:id="SS.1.45.197"> cikitsiteṣu vakṣyante 'riṣṭā rogaharāḥ pṛthak |197|
            ariṣṭāsavaśīdhūnāṃ guṇān karmāṇi cādiśet ||197|| </l>
          <l xml:id="SS.1.45.198"> buddhyā yathāsvaṃ saṃskāramavekṣya kuśalo bhiṣak |198|
            sāndraṃ vidāhi durgandhaṃ virasaṃ kṛmilaṃ guru ||198|| </l>
          <l xml:id="SS.1.45.199"> ahṛdyaṃ taruṇaṃ tīkṣṇamuṣṇaṃ durbhājanasthitam |
            alpauṣadhaṃ paryuṣitamatyacchaṃ picchilaṃ ca yat ||199||</l>
          <l xml:id="SS.1.45.200"> tadvarjyaṃ sarvathā madyaṃ kiñciccheṣaṃ tu yadbhavet |
            tatra yat stokasambhāraṃ taruṇaṃ picchilaṃ guru ||200||</l>
          <l xml:id="SS.1.45.201"> kaphaprako pi tanmadyaṃ durjaraṃ ca viśeṣataḥ |
            pittaprako pi bahalaṃ tīkṣṇamuṣṇaṃ vidāhi ca ||201|| </l>
          <l xml:id="SS.1.45.202">ahṛdyaṃ pelavaṃ pūti kṛmilaṃ virasaṃ ca yat | tathā
            paryuṣitaṃ cāpi vidyādanilakopanam ||202||</l>
          <l xml:id="SS.1.45.203">sarvadoṣair upetaṃ tu sarvadoṣaprakopaṇam |203|
            cirasthitaṃ jātarasaṃ dīpanaṃ kaphavātajit ||203|| </l>
          <l xml:id="SS.1.45.204">rucyaṃ prasannaṃ surabhi madyaṃ sevyaṃ madāvaham |204|
            tasyānekaprakārasya madyasya rasavīryataḥ ||204|| </l>
          <l xml:id="SS.1.45.205"> saukṣmyādauṣṇyāc ca taikṣṇyāc ca vikāsitvāc ca vahninā
            sametya hṛdayaṃ prāpya dhamanīrūrdhvamāgatam | vicālyendriyacetāṃsi vīryaṃ
            madayate 'cirāt ||205||</l>
          <l xml:id="SS.1.45.206"> cireṇa ślaiṣmike puṃsi pānato jāyate madaḥ |
            acirādvātike dṛṣṭaḥ, paittike śīghram eva ca ||206|| </l>
          <l xml:id="SS.1.45.207"> sāttvike śaucadākṣiṇyaharṣamaṇḍanalālasaḥ |
            gītādhyayanasaubhāgyasuratotsāhakṛnmadaḥ ||207|| </l>
          <l xml:id="SS.1.45.208">rājase duḥkhaśīlatvamātmatyāgaṃ sasāhasam | kalahaṃ
            sānubandhaṃ tu karoti puruṣe madaḥ ||208|| </l>
          <l xml:id="SS.1.45.209"> aśaucanidrāmātsaryāgamyāgamanalolatāḥ | asatyabhāṣaṇaṃ
            cāpi kuryād dhi tāmase madaḥ ||209|| </l>
          <l xml:id="SS.1.45.210"> raktapittakaraṃ śuktaṃ chedanaṃ bhuktapācanam |
            vaisvaryaṃ jaraṇaṃ śleṣmapāṇḍukrimiharaṃ laghu ||210|| </l>
          <l xml:id="SS.1.45.211">tīkṣṇoṣṇaṃ mūtralaṃ hṛdyaṃ kaphaghnaṃ kaṭupāki ca |211|
            tadvattadāsutaṃ sarvaṃ rocanaṃ ca viśeṣataḥ ||211|| </l>
          <l xml:id="SS.1.45.212"> gauḍāni rasaśuktāni madhuśuktāni yāni ca | yathāpūrvaṃ
            gurutarāṇyabhiṣyandakarāṇi ca ||212|| </l>
          <l xml:id="SS.1.45.213"> tuṣāmbu dīpanaṃ hṛdyaṃ hṛtpāṇḍukṛmiroganut |
            grahaṇyarśovikāraghnaṃ bhedi sauvīrakaṃ tathā ||213|| </l>
          <l xml:id="SS.1.45.214"> dhānyāmlaṃ dhānyayonitvājjīvanaṃ dāhanāśanam | sparśāt
            pānāt tu pavanakaphatṛṣṇāharaṃ laghu ||214|| </l>
          <l xml:id="SS.1.45.215"> taikṣṇyāc ca nirharedāśu kaphaṃ gaṇḍūṣadhāraṇāt |
            mukhavairasyadaurgandhyamalaśoṣaklamāpaham ||215|| </l>
          <l xml:id="SS.1.45.216">dīpanaṃ jaraṇaṃ bhedi hitamāsthāpaneṣu ca |
            samudramāśritānāṃ ca janānāṃ sātmyamucyate ||216|| iti madhyavargaḥ | </l>
          <l xml:id="SS.1.45.217"> atha mūtrāṇi | mūtrāṇi
            gomahiṣyajāvigajahayakharoṣṭrāṇāṃ tīkṣṇānyuṣṇāni kaṭūni tiktāni
            lavaṇānurasāni laghūni śodhanāni
            kaphavātakṛmimedoviṣagulmārśadarakuṣṭhaśophārocakapāṇḍurogaharāṇi hṛdyāni
            dīpanāni ca sāmānyataḥ ||217|| </l>
          <l xml:id="SS.1.45.218">bhavataś cātra- tat sarvaṃ kaṭu tīkṣṇoṣṇaṃ lavaṇānurasaṃ
            laghu | śodhanaṃ kaphavātaghnaṃ kṛmimedoviṣāpaham ||218|| </l>
          <l xml:id="SS.1.45.219"> arśojaṭharagulmaghnaṃ śophārocakanāśanam |
            pāṇḍurogaharaṃ bhedi hṛdyaṃ dīpanapācanam ||219|| </l>
          <l xml:id="SS.1.45.220"> gomūtraṃ kaṭu tīkṣṇoṣṇaṃ sakṣāratvānna vātalam |
            laghvagnidīpanaṃ medhyaṃ pittalaṃ kaphavātanut ||220|| </l>
          <l xml:id="SS.1.45.221"> śūlagulmodarānāhavirekāsthāpanādiṣu |
            mūtraprayogasādhyeṣu gavyaṃ mūtraṃ prayojayet ||221|| </l>
          <l xml:id="SS.1.45.222"> durnāmodaraśūleṣu kuṣṭhamehāviśuddhiṣu |
            ānāhaśophagulmeṣu pāṇḍuroge ca māhiṣam ||222|| </l>
          <l xml:id="SS.1.45.223"> kāsaśvāsāpahaṃ śophakāmalāpāṇḍuroganut |
            kaṭutiktānvitaṃ chāgamīṣanmārutakopanam ||223|| </l>
          <l xml:id="SS.1.45.224"> kāsaplīhodaraśvāsaśoṣavarcograhe hitam | sakṣāraṃ
            tiktakaṭukamuṣṇaṃ vātaghnamāvikam ||224|| </l>
          <l xml:id="SS.1.45.225"> dīpanaṃ kaṭu tīkṣṇoṣṇaṃ vātacetovikāranut | āśvaṃ
            kaphaharaṃ mūtraṃ kṛmidadruṣu śasyate ||225|| </l>
          <l xml:id="SS.1.45.226"> satiktaṃ lavaṇaṃ bhedi vātaghnaṃ pittakopanam | tīkṣṇaṃ
            kṣāre kilāse ca nāgaṃ mūtraṃ prayojayet ||226|| </l>
          <l xml:id="SS.1.45.227"> garacetovikāraghnaṃ tīkṣṇaṃ grahaṇiroganut | dīpanaṃ
            gārdabhaṃ mūtraṃ kṛmivātakaphāpaham ||227|| </l>
          <l xml:id="SS.1.45.228"> śophakuṣṭhodaronmādamārutakrimināśanam | arśoghnaṃ
            kārabhaṃ mūtraṃ... |228| |.. mānuṣaṃ ca viṣāpaham ||228|| </l>
          <l xml:id="SS.1.45.229"> dravadravyāṇi sarvāṇi samāsāt kīrtitāni tu |
            kāladeśavibhāgajño nṛpaterdātumarhati ||229|| </l>
          <l xml:id="SS.1.45.trailer"> iti suśrutasaṃhitāyāṃ sūtrasthāne
            dravadravyavijñānīyo nāma pañcacatvāriṃśo 'dhyāyaḥ ||45|| </l>
        </div>
        <div n="46" type="adhyāya">
          <l xml:id="SS.1.46.3"> dhanvantarim abhivādya suśruta uvāca- prāgabhihitaḥ
            ‘prāṇināṃ punarmūlamāhāro balavarṇaujasāṃ ca, sa ṣaṭsu raseṣvāyattaḥ, rasāḥ
            punardravyāśrayiṇaḥ,’ dravyarasaguṇavīryavipākanimitte ca kṣayavṛddhī
            doṣāṇāṃ sāmyaṃ ca, brahmāderapi ca lokasyāhāraḥ sthity utpattivināśahetuḥ,
            āhārādevābhivṛddhirbalamārogyaṃ varṇendriyaprasādaśca, tathā
            hyāhāravaiṣamyādasvāsthyaṃ; tasyāśitapītalīḍhakhāditasya
            nānādravyātmakasyānekavidhavikalpasyānekavidhaprabhāvasya pṛthak
            pṛthagdravyarasaguṇavīryavipākakarmāṇīcchāmi jñātuṃ, na
            hy anavabuddhasvabhāvā bhiṣajaḥ svasthānuvṛttiṃ roganigrahaṇaṃ ca kartuṃ
            samarthāḥ; āhārāyattāś ca sarvaprāṇino yasmāttasmād annapānavidhim upadiśatu me
            bhagavānity uktaḥ provāca bhagavān dhanvantariḥ- atha khalu vatsa suśruta!
            yathāpraśnamucyamānam upadhārayasva- ||3|| </l>
          <l xml:id="SS.1.46.4"> tatra,
            lohitaśālikalamakardamakapāṇḍukasugandhakaśakunāhṛtapuṣpāṇḍakapuṇḍarīkamahāśāliśītabhīrukarodhrapuṣpaka-
            dīrghaśūkakāñcanakamahiṣamahāśūkahāyanakadūṣakamahādūṣakaprabhṛtayaḥ śālayaḥ
            ||4|| </l>
          <l xml:id="SS.1.46.5"> madhurā vīryataḥ śītā laghupākā balāvahāḥ |
            pittaghnālpānilakaphāḥ snigdhā baddhālpavarcasaḥ ||5|| </l>
          <l xml:id="SS.1.46.6"> teṣāṃ lohitakaḥ śreṣṭho doṣaghnaḥ śukramūtralaḥ |
            cakṣuṣyo varṇabalakṛt svaryo hṛdyastṛṣāpahaḥ ||6|| </l>
          <l xml:id="SS.1.46.7"> vraṇyo jvaraharaś caiva sarvadoṣaviṣāpahaḥ |7|
            tasmād alpāntaraguṇāḥ kramaśaḥ śālayo 'varāḥ ||7|| </l>
          <l xml:id="SS.1.46.8">
            ṣaṣṭikakāṅgukamukundakapītakapramodakakākalakāsanapuṣpakamahāṣaṣṭikacūrṇakakuravakakedāraprabhṛtayaḥ
            ṣaṣṭikāḥ ||8|| </l>
          <l xml:id="SS.1.46.9"> rase pāke ca madhurāḥ śamanā vātapittayoḥ | śālīnāṃ ca
            guṇaistulyā bṛṃhaṇāḥ kaphaśukralāḥ ||9|| </l>
          <l xml:id="SS.1.46.10"> ṣaṣṭikaḥ pravaras teṣāṃ kaṣāyānuraso laghuḥ | mṛduḥ
            snigdhastridoṣaghnaḥ sthairyakṛdbalavardhanaḥ ||10|| </l>
          <l xml:id="SS.1.46.11"> vipāke madhuro grāhī tulyo lohitaśālibhiḥ |11|
            śeṣāstvalpāntarāstasmāt ṣaṣṭikāḥ kramaśo guṇaiḥ ||11|| </l>
          <l xml:id="SS.1.46.12">
            kṛṣṇavrīhiśālāmukhajatumukhanandīmukhalāvākṣakatvaritakakukkuṭāṇḍakapārāvatakapāṭalaprabhṛtayo
            vrīhayaḥ ||12|| </l>
          <l xml:id="SS.1.46.13"> kaṣāyamadhurāḥ pāke 'madhurā vīryato 'himāḥ |
            alpābhiṣyandinastulyāḥ ṣaṣṭikairbaddhavarcasaḥ ||13|| </l>
          <l xml:id="SS.1.46.14"> kṛṣṇavrīhirvaras teṣāṃ kaṣāyānuraso laghuḥ |
            tasmād alpāntaraguṇāḥ kramaśo vrīhayo 'pare ||14|| </l>
          <l xml:id="SS.1.46.15"> dagdhāyāmavanau jātāḥ śālayo laghupākinaḥ | kaṣāyā
            baddhaviṇmūtrā rūkṣāḥ śleṣmāpakarṣaṇāḥ ||15|| </l>
          <l xml:id="SS.1.46.16"> sthalajāḥ kaphapittaghnāḥ kaṣāyāḥ kaṭukānvayāḥ |
            kiñcitsatiktamadhurāḥ pavanānalavardhanāḥ ||16|| </l>
          <l xml:id="SS.1.46.17"> kaidārā madhurā vṛṣyā balyāḥ pittanibarhaṇāḥ |
            īṣatkaṣāyālpamalā guravaḥ kaphaśukralāḥ ||17|| </l>
          <l xml:id="SS.1.46.18"> ropyātiropyā laghavaḥ śīghrapākā guṇottarāḥ | adāhino
            doṣaharā balyā mūtravivardhanāḥ ||18|| </l>
          <l xml:id="SS.1.46.19"> śālayaśchinnarūḍhā ye rūkṣāste baddhavarcasaḥ | tiktāḥ
            kaṣāyāḥ pittaghnā laghupākāḥ kaphāpahāḥ ||19|| </l>
          <l xml:id="SS.1.46.20"> vistareṇāyamuddiṣṭaḥ śālivargo hitāhitaḥ |20| iti
            śālivargaḥ | atha kudhānyavargaḥ | tadvat kudhānyamudgādimāṣādīnāṃ ca
            vakṣyate ||20|| </l>
          <l xml:id="SS.1.46.21">
            koradūṣakaśyāmākanīvāraśāntanuvarakoddālakapriyaṅgumadhūlikānandīmukhī-
            kuruvindagavedhukasarabarukatoda(ya)parṇīmukundakaveṇuyavaprabhṛtayaḥ
            kudhānyaviśeṣāḥ ||21|| </l>
          <l xml:id="SS.1.46.22"> uṣṇāḥ kaṣāyamadhurā rūkṣāḥ kaṭuvipākinaḥ | śleṣmaghnā
            baddhanisyandā vātapittaprakopaṇāḥ ||22|| </l>
          <l xml:id="SS.1.46.23"> kaṣāyamadhuras teṣāṃ śītaḥ pittāpahaḥ smṛtaḥ | kodravaśca
            sanīvāraḥ śyāmākaś ca saśāntanuḥ ||23|| </l>
          <l xml:id="SS.1.46.24"> kṛṣṇā raktāś ca pītāś ca śvetāś caiva priyaṅgavaḥ |
            yathottaraṃ pradhānāḥ syū rūkṣāḥ kaphaharāḥ smṛtāḥ ||24|| </l>
          <l xml:id="SS.1.46.25"> madhūlī madhurā śītā snigdhā nandīmukhī tathā |25|
            viśoṣī tatra bhūyiṣṭhaṃ varukaḥ samukundakaḥ ||25|| </l>
          <l xml:id="SS.1.46.26"> rūkṣā veṇuyavā jñeyā vīryoṣṇā kaṭupākinaḥ | baddhamūtrāḥ
            kaphaharāḥ kaṣāyā vātakopanāḥ ||26|| </l>
          <l xml:id="SS.1.46.27">
            mudgavanamudgakalāyamakuṣṭhamasūramaṅgalyacaṇakasatīnatripuṭakahareṇvāḍhakīprabhṛtayo
            vaidalāḥ ||27|| </l>
          <l xml:id="SS.1.46.28"> kaṣāyamadhurāḥ śītāḥ kaṭupākā marutkarāḥ |
            baddhamūtrapurīṣāś ca pittaśleṣmaharās tathā ||28|| </l>
          <l xml:id="SS.1.46.29"> nātyarthaṃ vātalāsteṣu mudgā dṛṣṭiprasādanāḥ | pradhānā
            haritās tatra vanyā mudgasamāḥ smṛtāḥ ||29|| </l>
          <l xml:id="SS.1.46.30"> vipāke madhurāḥ proktā masūrā baddhavarcasaḥ |30|
            makuṣṭhakāḥ kṛmikarāḥ... |30| |.. kalāyāḥ pracurānilāḥ ||30|| </l>
          <l xml:id="SS.1.46.31"> āḍhakī kaphapittaghnī nātivātaprakopaṇī |31| vātalāḥ
            śītamadhurāḥ sakaṣāyā virūkṣaṇāḥ ||31|| </l>
          <l xml:id="SS.1.46.32">kaphaśoṇitapittaghnāścaṇakāḥ puṃstvanāśanāḥ | ta eva
            ghṛtasaṃyuktāstridoṣaśamanāḥ param ||32|| </l>
          <l xml:id="SS.1.46.33"> hareṇavaḥ satīnāś ca vijñeyā baddhavarcasaḥ |33| ṛte
            mudgamasūrābhyāmanye tvād hmānakārakāḥ ||33|| </l>
          <l xml:id="SS.1.46.34"> māṣo gururbhinnapurīṣamūtraḥ snigdhoṣṇavṛṣyo
            madhuro 'nilaghnaḥ | santarpaṇaḥ stanyakaro viśeṣādbalapradaḥ
            śukrakaphāvahaś ca ||34|| </l>
          <l xml:id="SS.1.46.35"> kaṣāyabhāvānna purīṣabhedī na mūtralo naiva kaphasya
            kartā | svādurvipāke madhuro 'lasāndraḥ santarpaṇaḥ stanyarucipradaś ca ||35|| </l>
          <l xml:id="SS.1.46.36"> māṣaiḥ samānaṃ phalamātmaguptamuktaṃ ca kākāṇḍaphalaṃ
            tathaiva |36| āraṇyamāṣā guṇataḥ pradiṣṭā rūkṣāḥ kaṣāyā avidāhinaś ca ||36|| </l>
          <l xml:id="SS.1.46.37"> uṣṇaḥ kulattho rasataḥ kaṣāyaḥ kaṭurvipāke
            kaphamārutaghnaḥ | śukrāśmarīgulmaniṣūdanaś ca sāṅgrāhikaḥ pīnasakāsahantā
            ||37|| </l>
          <l xml:id="SS.1.46.38"> ānāhamedogudakīlahikkāśvāsāpahaḥ śoṇitapittakṛc ca |
            kaphasya hantā nayanāmayaghno viśeṣato vanyakulattha uktaḥ ||38|| </l>
          <l xml:id="SS.1.46.39"> īṣatkaṣāyo madhuraḥ satiktaḥ sāṅgrāhikaḥ
            pittakarastathoṣṇaḥ | tilo vipāke madhuro baliṣṭhaḥ snigdho vraṇe lepana eva
            pathyaḥ ||39|| </l>
          <l xml:id="SS.1.46.40"> dantyo 'gnimedhājanano 'lpamūtrastvacyo 'tha keśyo 'nilahā
            guruś ca |40| tileṣu sarveṣv asitaḥ pradhāno madhyaḥ sito hīnatarāstathā'nye
            ||40|| </l>
          <l xml:id="SS.1.46.41"> yavaḥ kaṣāyo madhuro himaś ca kaṭurvipāke kaphapittahārī
            | vraṇeṣu pathyastilavac ca nityaṃ prabaddhamūtro bahuvātavarcāḥ ||41|| </l>
          <l xml:id="SS.1.46.42">sthairyāgnimedhāsvaravarṇakṛc ca sapicchilaḥ
            sthūlavilekhanaś ca | medomaruttṛḍ.hharaṇo 'tirūkṣaḥ prasādanaḥ
            śoṇitapittayoś ca ||42|| </l>
          <l xml:id="SS.1.46.43"> ebhir guṇairhīnataraistu
            kiñcidvidyādyavebhyo 'tiyavānaśeṣaiḥ |43| godhūma ukto madhuro guruś ca balyaḥ
            sthiraḥ śukrarucipradaś ca ||43|| </l>
          <l xml:id="SS.1.46.44">snigdho 'tiśīto 'nilapittahantā sandhānakṛcchleṣmakaraḥ
            saraś ca |44| rūkṣaḥ kaṣāyo viṣaśoṣaśukrabalāsadṛṣṭikṣayakṛdvidāhī ||44|| </l>
          <l xml:id="SS.1.46.45"> kaṭurvipāke madhuras tu śimbaḥ
            prabhinnaviṇmārutapittalaś ca |45| sitāsitāḥ pītakaraktavarṇā bhavanti
            ye 'nekavidhās tu śimbāḥ ||45|| </l>
          <l xml:id="SS.1.46.46"> yathāditaste guṇataḥ pradhānā jñeyāḥ kaṭūṣṇā
            rasapākayoś ca |46| sahādvayaṃ mūlakajāś ca śimbāḥ kuśimbivallīprabhavāstu
            śimbāḥ ||46|| </l>
          <l xml:id="SS.1.46.47"> jñeyā vipāke madhurā rase ca balapradāḥ
            pittanibarhaṇāś ca |47| vidāhavantaś ca bhṛśaṃ virūkṣā viṣṭabhya
            jīryantyanilapradāś ca ||47|| </l>
          <l xml:id="SS.1.46.48"> rucipradāś caiva sudurjarāś ca sarve smṛtā vaidalikāstu
            śimbāḥ |48| kaṭurvipāke kaṭukaḥ kaphaghno vidāhibhāvādahitaḥ kusumbhaḥ
            ||48|| </l>
          <l xml:id="SS.1.46.49"> uṣṇā'tasī svādurasā'nilaghnī pittolbaṇā syāt kaṭukā
            vipāke | pāke rase cāpi kaṭuḥ pradiṣṭaḥ siddhārthakaḥ śoṇitapittakopī
            ||49||</l>
          <l xml:id="SS.1.46.50">tīkṣṇoṣṇarūkṣaḥ
            kaphamārutaghnastathāguṇaś cāsitasarṣapo 'pi |50| anārtavaṃ
            vyādhihatamaparyāgatam eva ca | abhūmijaṃ navaṃ cāpi na dhānyaṃ guṇavat
            smṛtam ||50|| </l>
          <l xml:id="SS.1.46.51"> navaṃ dhānyamabhiṣyandi laghu saṃvatsaroṣitam |51|
            vidāhi guru viṣṭambhi virūḍhaṃ dṛṣṭidūṣaṇam ||51|| </l>
          <l xml:id="SS.1.46.52"> śālyādeḥ sarṣapāntasya vividhasyāsya bhāgaśaḥ |
            kālapramāṇasaṃskāramātrāḥ samparikīrtitāḥ ||52|| iti kudhānyavargaḥ | </l>
          <l xml:id="SS.1.46.53"> atha māṃsavargaḥ | ata ūrdhvaṃ māṃsavargānupadekṣyāmaḥ;
            tad yathā- jaleśayā, ānūpā, grāmyāḥ, kravyabhuja, ekaśaphā, jāṅgalāśceti
            ṣaṇmāṃsavargā bhavanti | eteṣāṃ vargāṇāmuttarottarā pradhānatamāḥ | te
            punardvividhā jāṅgalā ānūpāśceti | tatra jāṅgalavargo 'ṣṭavidhaḥ | tad yathā-
            jaṅghālā, viṣkirāḥ, pratudā, guhāśayāḥ, prasahāḥ, parṇamṛgā, bileśayā,
            grāmyāśceti | teṣāṃ jaṅghālaviṣkirau pradhānatamau ||53|| </l>
          <l xml:id="SS.1.46.54">
            tāveṇahariṇarkṣakuraṅgakarālakṛtamālaśarabhaśvadaṃṣṭrāpṛṣatacāruṣkaramṛgamātṛkāprabhṛtayo
            jaṅghālā mṛgāḥ kaṣāyā madhurā laghavo vātapittaharāstīkṣṇā hṛdyā
            bastiśodhanāś ca ||54|| </l>
          <l xml:id="SS.1.46.55"> kaṣāyamadhuro hṛdyaḥ pittāsṛkkapharogahā | saṅgrāhī
            rocano balyas teṣāṃ eṇo jvarāpahaḥ ||55|| </l>
          <l xml:id="SS.1.46.56"> madhuro madhuraḥ pāke doṣaghno 'naladīpanaḥ | śītalo
            baddhaviṇmūtra sugandhirhariṇo laghuḥ ||56|| </l>
          <l xml:id="SS.1.46.57"> eṇaḥ kṛṣṇastayor jñeyo hariṇastāmra ucyate | yo na kṛṣṇo
            na tāmraś ca kuraṅgaḥ so 'bhidhīyate ||57|| </l>
          <l xml:id="SS.1.46.58"> śītā'sṛkpittaśamanī vijñeyā mṛgamātṛkā |
            sannipātakṣayaśvāsakāsahikkārucipraṇut ||58|| </l>
          <l xml:id="SS.1.46.59">
            lāvatittirikapiñjalavartīravartikāvartakanaptṛkāvārtīkacakorakalaviṅkamayūrakrakaropacakra-
            kukkuṭasāraṅgaśatapatrakutittirikuruvāhakayavālakaprabhṛtayastryāhalā
            viṣkirāḥ ||59|| </l>
          <l xml:id="SS.1.46.60"> laghavaḥ śītamadhurāḥ kaṣāyā doṣanāśanāḥ |60| saṅgrāhī
            dīpanaś caiva kaṣāyamadhuro laghuḥ | lāvaḥ kaṭuvipākaś ca sannipāte tu pūjitaḥ
            ||60|| </l>
          <l xml:id="SS.1.46.61"> īṣadgurūṣṇamadhuro vṛṣyo medhāgnivardhanaḥ | tittiriḥ
            sarvadoṣaghno grāhī varṇaprasādanaḥ ||61|| </l>
          <l xml:id="SS.1.46.62"> raktapittaharaḥ śīto laghuś cāpi kapiñjalaḥ | kaphottheṣu
            ca rogeṣu mandavāte ca śasyate ||62||</l>
          <l xml:id="SS.1.46.63"> hikkāśvāsānilaharo viśeṣād gauratittiriḥ |63|
            vātapittaharā vṛṣyā medhāgnibalavardhanāḥ ||63|| </l>
          <l xml:id="SS.1.46.64"> laghavaḥ krakarā hṛdyās tathā caivopacakrakāḥ |64|
            kaṣāyaḥ svādulavaṇastvacyaḥ keśyo 'rucau hitaḥ ||64|| </l>
          <l xml:id="SS.1.46.65">mayūraḥ svaramedhāgnidṛkśrotrendriyadārḍhyakṛt |65|
            snigdhoṣṇo 'nilahā vṛṣyaḥ svedasvarabalāvahaḥ ||65|| </l>
          <l xml:id="SS.1.46.66">bṛṃhaṇaḥ kukkuṭo vanyastadvadgrāmyo gurus tu saḥ |
            vātarogakṣayavamīviṣamajvaranāśanaḥ ||66|| </l>
          <l xml:id="SS.1.46.67">
            kapotapārāvatabhṛṅgarājaparabhṛtakoyaṣṭikakuliṅgagṛhakuliṅgagokṣveḍakaḍiṇḍimāṇavakaśatapatraka-
            mātṛnindakabhedāśiśukasārikāvalgulīgiriśālaṭvālaṭṭūṣakasugṛhākhañjarīṭahārītadātyūhaprabhṛtayaḥ
            , pratudāḥ ||67|| </l>
          <l xml:id="SS.1.46.68"> kaṣāyamadhurā rūkṣāḥ phalāhārā marutkarāḥ |
            pittaśleṣmaharāḥ śītā baddhamūtrālpavarcasaḥ ||68|| </l>
          <l xml:id="SS.1.46.69"> sarvadoṣakaras teṣāṃ bhedāśī maladūṣakaḥ |69|
            kaṣāyasvādulavaṇo guruḥ kāṇakapotakaḥ ||69|| </l>
          <l xml:id="SS.1.46.70"> raktapittapraśamanaḥ kaṣāyaviśado 'pi ca | vipāke
            madhuraś cāpi guruḥ pārāvataḥ smṛtaḥ ||70|| </l>
          <l xml:id="SS.1.46.71"> kuliṅgo madhuraḥ snigdhaḥ kaphaśukravivardhanaḥ |71|
            raktapittaharo veśmakuliṅgastvatiśukralaḥ ||71|| </l>
          <l xml:id="SS.1.46.72">
            siṃhavyāghravṛkatarakṣvṛkṣadvīpimārjāraśṛgālamṛgervārukaprabhṛtayo guhāśayāḥ
            ||72|| </l>
          <l xml:id="SS.1.46.73"> madhurā guravaḥ snigdhā balyā mārutanāśanāḥ | uṣṇavīryā
            hitā nityaṃ netraguhyavikāriṇām ||73|| </l>
          <l xml:id="SS.1.46.74">
            kākakaṅkakuraracāṣabhāsaśaśaghātyulūkacilliśyenagṛdhraprabhṛtayaḥ prasahāḥ
            ||74|| </l>
          <l xml:id="SS.1.46.75"> ete siṃhādibhiḥ sarve samānā vāyasādayaḥ |
            rasavīryavipākeṣu viśeṣācchoṣiṇe hitāḥ ||75|| </l>
          <l xml:id="SS.1.46.76"> madgumūṣikavṛkṣaśāyikāvakuśapūtighāsavānaraprabhṛtayaḥ
            parṇamṛgāḥ ||76|| </l>
          <l xml:id="SS.1.46.77"> madhurā guravo vṛṣyāścakṣuṣyāḥ śoṣiṇe hitāḥ |
            sṛṣṭamūtrapurīṣāś ca kāsārśaḥśvāsanāśanāḥ ||77|| </l>
          <l xml:id="SS.1.46.78">
            śvāvicchalyakagodhāśaśavṛṣadaṃśalopākalomaśakarṇakadalīmṛgapriyakājagarasarpamūṣikanakulamahābabhruprabhṛtayo
            bileśayāḥ ||78|| </l>
          <l xml:id="SS.1.46.79"> varcomūtraṃ saṃhataṃ kuryurete vīrye coṣṇāḥ pūrvavat
            svādupākāḥ | vātaṃ hanyuḥ śleṣmapitte ca kuryuḥ snigdhāḥ
            kāsaśvāsakārśyāpahāś ca ||79|| </l>
          <l xml:id="SS.1.46.80"> kaṣāyamadhuras teṣāṃ śaśaḥ pittakaphāpahaḥ |
            nātiśītalavīryatvād vātasādhāraṇo mataḥ ||80|| </l>
          <l xml:id="SS.1.46.81"> godhā vipāke madhurā kaṣāyakaṭukā smṛtā |
            vātapittapraśamanī bṛṃhaṇī balavardhanī ||81|| </l>
          <l xml:id="SS.1.46.82"> śalyakaḥ svādupittaghno laghuḥ śīto viṣāpahaḥ | priyako
            mārute pathyo 'jagarastvarśasāṃ hitaḥ ||82|| </l>
          <l xml:id="SS.1.46.83"> durnāmāniladoṣaghnāḥ kṛmidūṣīviṣāpahāḥ | cakṣuṣyā
            madhurāḥ pāke sarpā medhāgnivardhanāḥ ||83|| </l>
          <l xml:id="SS.1.46.84"> darvīkarā dīpakāś ca teṣūktāḥ kaṭupākinaḥ |
            madhurāś cāticakṣuṣyāḥ sṛṣṭaviṇmūtramārutāḥ ||84|| </l>
          <l xml:id="SS.1.46.85"> aśvāśvataragokharoṣṭrabastorabhramedaḥpucchakaprabhṛtayo
            grāmyāḥ ||85|| </l>
          <l xml:id="SS.1.46.86"> grāmyā vātaharāḥ sarve bṛṃhaṇāḥ kaphapittalāḥ | madhurā
            rasapākābhyāṃ dīpanā balavardhanāḥ ||86|| </l>
          <l xml:id="SS.1.46.87"> nātiśīto guruḥ snigdho mandapittakaphaḥ smṛtaḥ |
            chagalastvanabhiṣyandī teṣāṃ pīnasanāśanaḥ ||87|| </l>
          <l xml:id="SS.1.46.88"> bṛṃhaṇaṃ māṃsamaurabhraṃ pittaśleṣmāvahaṃ guru |88|
            medaḥpucchodbhavaṃ vṛṣyamaurabhrasadṛśaṃ guṇaiḥ ||88|| </l>
          <l xml:id="SS.1.46.89"> śvāsakāsapratiśyāyaviṣamajvaranāśanam | śramātyagnihitaṃ
            gavyaṃ pavitramanilāpaham ||89|| </l>
          <l xml:id="SS.1.46.90"> aurabhravatsalavaṇaṃ māṃsamekaśaphodbhavam |90|
            alpābhiṣyandyayaṃ vargo jāṅgalaḥ samudāhṛtaḥ ||90|| </l>
          <l xml:id="SS.1.46.91"> dūre janāntanilayā dūre pānīyagocarāḥ | ye mṛgāśca
            vihaṅgāś ca te 'lpābhiṣyandino matāḥ ||91|| </l>
          <l xml:id="SS.1.46.92"> atīvāsannanilayāḥ samīpodakagocarāḥ | ye mṛgāśca
            vihaṅgāś ca mahābhiṣyandinas tu te ||92||</l>
          <l xml:id="SS.1.46.93"> ānūpavargas tu pañcavidhaḥ | tad yathā- kūlacarāḥ, plavāḥ,
            koṣasthāḥ, pādino, matsyāś ceti ||93|| </l>
          <l xml:id="SS.1.46.94"> tatra
            gajagavayamahiṣarurucamarasṛmararohitavarāhakhaḍgigokarṇakālapucchakodranyaṅkvaraṇyagavayaprabhṛtayaḥ
            kūlacarāḥ paśavaḥ ||94|| </l>
          <l xml:id="SS.1.46.95"> vātapittaharā vṛṣyā madhurā rasapākayoḥ | śītalā balinaḥ
            snigdhā mūtralāḥ kaphavardhanaḥ ||95|| </l>
          <l xml:id="SS.1.46.96"> virūkṣaṇo lekhanaś ca vīryoṣṇaḥ pittadūṣaṇaḥ |
            svādvamlalavaṇas teṣāṃ gajaḥ śleṣmānilāpahaḥ ||96||</l>
          <l xml:id="SS.1.46.97"> gavayasya tu māṃsaṃ hi snigdhaṃ madhurakāsajit | vipāke
            madhuraṃ cāpi vyavāyasya tu vardhanam ||97|| </l>
          <l xml:id="SS.1.46.98"> snigdhoṣṇamadhuro vṛṣyo mahiṣastarpaṇo guruḥ |
            nidrāpuṃstvabalastanyavardhano māṃsadārḍhyakṛt ||98|| </l>
          <l xml:id="SS.1.46.99"> rurormāṃsaṃ samadhuraṃ kaṣāyānurasaṃ smṛtam |
            vātapittopaśamanaṃ guru śukravivardhanam ||99|| </l>
          <l xml:id="SS.1.46.100">tathā camaramāṃsaṃ tu snigdhaṃ madhurakāsajit | vipāke
            madhuraṃ cāpi vātapittapraṇāśanam ||100|| </l>
          <l xml:id="SS.1.46.101"> sṛmarasya tu māṃsaṃ ca kaṣāyānurasaṃ smṛtam |
            vātapittopaśamanaṃ guru śukravivardhanam ||101|| </l>
          <l xml:id="SS.1.46.102">svedanaṃ bṛṃhaṇaṃ vṛṣyaṃ śītalaṃ tarpaṇaṃ guru |
            śramānilaharaṃ snigdhaṃ vārāhaṃ balavardhanam ||102|| </l>
          <l xml:id="SS.1.46.103"> kaphaghnaṃ khaḍgipiśitaṃ kaṣāyamanilāpaham | pitryaṃ
            pavitramāyuṣyaṃ baddhamūtraṃ virūkṣaṇam ||103|| g </l>
          <l xml:id="SS.1.46.104">okarṇamāṃsaṃ madhuraṃ snigdhaṃ mṛdu kaphāvaham | vipāke
            madhuraṃ cāpi raktapittavināśanam ||104|| </l>
          <l xml:id="SS.1.46.105">
            haṃsasārasakrauñcacakravākakurarakādambakāraṇḍavajīvañjīvakabakabalākāpuṇḍarīkaplavaśarārīmukha-
            nandīmukhamadgūtkrośakācākṣamallikākṣaśuklākṣapuṣkaraśāyikākonālakāmbukukkuṭikāmegharāvaśvetavāralaprabhṛtayaḥ
            plavāḥ saṅghātacāriṇaḥ ||105|| </l>
          <l xml:id="SS.1.46.106"> raktapittaharāḥ śītāḥ snigdhā vṛṣyā marujjitaḥ |
            sṛṣṭamūtrapurīṣāś ca madhurā rasapākayoḥ ||106|| </l>
          <l xml:id="SS.1.46.107"> gurūṣṇamadhuraḥ snigdhaḥ svaravarṇabalapradaḥ |
            bṛṃhaṇaḥ śukralas teṣāṃ haṃso vātavikāranut ||107|| </l>
          <l xml:id="SS.1.46.108"> śaṅkhaśaṅkhanakaśuktiśambūkabhallūkaprabhṛtayaḥ
            kośasthāḥ ||108|| </l>
          <l xml:id="SS.1.46.109"> kūrmakumbhīrakarkaṭakakṛṣṇakarkaṭakaśiśumāraprabhṛtayaḥ
            pādinaḥ ||109|| </l>
          <l xml:id="SS.1.46.110"> śaṅkhakūrmādayaḥ svādurasapākā marunnudaḥ | śītāḥ
            snigdhā hitāḥ pitte varcasyāḥ śleṣmavardhanāḥ ||110|| </l>
          <l xml:id="SS.1.46.111"> kṛṣṇakarkaṭakas teṣāṃ balyaḥ koṣṇo 'nilāpahaḥ | śuklaḥ
            sandhānakṛt sṛṣṭaviṇmūtro 'nilapittahā ||111|| </l>
          <l xml:id="SS.1.46.112"> matsyās tu dvividhā nādeyāḥ sāmudrāś ca ||112|| </l>
          <l xml:id="SS.1.46.113"> tatra nādeyāḥ-
            rohitapāṭhīnapāṭalārājīvavarmigomatsyakṛṣṇamatsyavāguñjāramuralasahasradaṃṣṭraprabhṛtayaḥ
            ||113|| </l>
          <l xml:id="SS.1.46.114"> nādeyā madhurā matsyā guravo mārutāpahāḥ |
            raktapittakarāścoṣṇā vṛṣyāḥ snigdhālpavarcasaḥ ||114|| </l>
          <l xml:id="SS.1.46.115"> kaṣāyānurasas teṣāṃ śaṣpaśaivālabhojanaḥ | rohito
            mārutaharo nātyarthaṃ pittakopanaḥ ||115|| </l>
          <l xml:id="SS.1.46.116"> pāṭhīnaḥ śleṣmalo vṛṣyo nidrāluḥ piśitāśanaḥ |
            dūṣayed raktapittaṃ tu kuṣṭharogaṃ karotyasau | muralo bṛṃhaṇo vṛṣyaḥ
            stanyaśleṣmakaras tathā ||116|| </l>
          <l xml:id="SS.1.46.117"> sarastaḍāgasambhūtāḥ snigdhāḥ svādurasāḥ smṛtāḥ |
            mahāhradeṣu balinaḥ, svalpe 'mbhasyabalāḥ smṛtāḥ ||117|| </l>
          <l xml:id="SS.1.46.118">
            timitimiṅgilakuliśapākamatsyanirulanandivāra(ru)lakamakaragargaracandrakamahāmīnarājīvaprabhṛtayaḥ
            sāmudrāḥ ||118|| </l>
          <l xml:id="SS.1.46.119"> sāmudrā guravaḥ snigdhā madhurā nātipittalāḥ | uṣṇā
            vātaharā vṛṣyā varcasyāḥ śleṣmavardhanāḥ ||119|| </l>
          <l xml:id="SS.1.46.120"> balāvahā viśeṣeṇa māṃsāśitvāt samudrajāḥ |120|
            samudrajebhyo nādeyā bṛṃhaṇatvād guṇottarāḥ ||120|| </l>
          <l xml:id="SS.1.46.121">teṣāmapyanilaghnatvāccauṇṭyakaupyau guṇottarau |
            snigdhatvāt svādupākatvāt tayor vāpy ā guṇādhikāḥ ||121|| </l>
          <l xml:id="SS.1.46.122"> nādeyā guravo madhye yasmāt pucchāsyacāriṇaḥ |
            sarastaḍāgajānāṃ tu viśeṣeṇa śiro laghu ||122||</l>
          <l xml:id="SS.1.46.123"> adūragocarā yasmāttasmād utsodapānajāḥ | kiñcinmuktvā
            śirodeśamatyarthaṃ guravas tu te ||123|| </l>
          <l xml:id="SS.1.46.124"> adhastād guravo jñeyā matsyāḥ sāgarasambhavāḥ |
            urovicaraṇātteṣāṃ pūrvamaṅgaṃ laghu smṛtam ||124||</l>
          <l xml:id="SS.1.46.125"> ity ānūpo mahāṣyandī māṃsavarga udīritaḥ ||125|| </l>
          <l xml:id="SS.1.46.126"> tatra
            śuṣkapūtivyādhiviṣasarpahatadigdhaviddhajīrṇakṛśabālānāmasātmyacāriṇāṃ ca
            māṃsānyabhakṣyāṇi,
            yasmādvigatavyāpannāpahatapariṇatālpāsampūrṇavīryatvād doṣakarāṇi bhavanti;
            ebhyo 'nyeṣāmupādeyaṃ māṃsam iti ||126|| </l>
          <l xml:id="SS.1.46.127"> arocakaṃ pratiśyāyaṃ guru śuṣkaṃ prakīrtitam |
            viṣavyādhihataṃ mṛtyuṃ bālaṃ chardiṃ ca kopayet ||127||</l>
          <l xml:id="SS.1.46.128"> kāsaśvāsakaraṃ vṛddhaṃ tridoṣaṃ vyādhidūṣitam |
            klinnamutkleśajananaṃ kṛśaṃ vātaprakopaṇam ||128|| </l>
          <l xml:id="SS.1.46.129"> striyaścatuṣpātsu, pumāṃso vihaṅgeṣu,
            mahāśarīreṣv alpaśarīrāḥ, alpaśarīreṣu mahāśarīrāḥ, pradhānatamāḥ;
            evam ekajātīyānāṃ mahāśarīrebhyaḥ kṛśaśarīrāḥpradhānatamāḥ ||129|| </l>
          <l xml:id="SS.1.46.130"> sthānādikṛtaṃ māṃsasya gurulāghavam upadekṣyāmaḥ |
            tad yathā- raktādiṣu śukrānteṣu dhātuṣūttarottarā gurutarāḥ, tathā
            sakthiskandhakroḍaśiraḥpādakarakaṭīpṛṣṭhacarmakāleyakayakṛdantrāṇi ||130|| </l>
          <l xml:id="SS.1.46.131"> śiraḥskandhaṃ kaṭī pṛṣṭhaṃ sakthinī cātmapakṣayoḥ |
            guru pūrvaṃ vijānīyāddhātavas tu yathottaram ||131||</l>
          <l xml:id="SS.1.46.132"> sarvasya prāṇino dehe madhyo gururudāhṛtaḥ | pūrvabhāgo
            guruḥ puṃsāmadhobhāgas tu yoṣitām ||132|| </l>
          <l xml:id="SS.1.46.133"> urogrīvaṃ vihaṅgānāṃ viśeṣeṇa guru smṛtam |
            pakṣotkṣepātsamo dṛṣṭo madhyabhāgas tu pakṣiṇām ||133||</l>
          <l xml:id="SS.1.46.134"> atīva rūkṣaṃ māṃsaṃ tu vihaṅgānāṃ phalāśinām | bṛṃhaṇaṃ
            māṃsamatyarthaṃ khagānāṃ piśitāśinām ||134|| </l>
          <l xml:id="SS.1.46.135"> matsyāśināṃ pittakaraṃ vātaghnaṃ dhānyacārinām |135|
            jalajānūpajā grāmyā kracyādaikaśaphās tathā ||135|| </l>
          <l xml:id="SS.1.46.136"> prasahā bilavāsāś ca ye ca jaṅghālasañjñitāḥ | pratudā
            viṣkirāś caiva laghavaḥ syuryathottaram | alpābhiṣyandinaścaiva
            yathāpūrvamato 'nyathā ||136|| </l>
          <l xml:id="SS.1.46.137"> prāmāṇādhikās tu svajātāvalpasārā guravaś ca |
            sarvaprāṇināṃ sarvaśarīrebhyaḥ pradhānatamā bhavanti
            yakṛtpradeśavartinastānādadīta; pradhānālābhe madhyamavayaskaṃ
            sadyaskamakliṣṭamupādeyaṃ māṃsam iti ||137|| </l>
          <l xml:id="SS.1.46.138"> bhavati cātra- caraḥ śarīrāvayavāḥ svabhāvo dhātavaḥ
            kriyā | liṅgaṃ pramāṇaṃ saṃskāro mātrā cāsmin parīkṣyate ||138|| iti
            māṃsavargaḥ | </l>
          <l xml:id="SS.1.46.139"> atha phalavargaḥ | ata ūrdhvaṃ phalānyupadekṣyāmaḥ |
            tad yathā-
            dāḍimāmalakabadarakolakarkandhusauvīrasiñcitikāphalakapitthamātuluṅgāmrāmrātakakaramardapriyālanāraṅga-
            jambīralakucabhavyapārāvatavetraphalaprācīnāmalakatintiḍīkanīpakośāmrāmlīkāprabhṛtīni
            ||139|| </l>
          <l xml:id="SS.1.46.140"> amlāni rasataḥ pāke gurūṇyuṣṇāni vīryataḥ |
            pittalānyanilaghnāni kaphotkleśakarāṇi ca ||140|| </l>
          <l xml:id="SS.1.46.141"> kaṣāyānurasaṃ teṣāṃ dāḍimaṃ nātipittalam | dīpanīyaṃ
            rucikaraṃ hṛdyaṃ varcovibandhanam ||141|| </l>
          <l xml:id="SS.1.46.142"> dvividhaṃ tat tu vijñeyaṃ madhuraṃ cāmlam eva ca |
            tridoṣaghnaṃ tu madhuramamlaṃ vātakaphāpaham ||142|| </l>
          <l xml:id="SS.1.46.143"> amlaṃ samadhuraṃ tiktaṃ kaṣāyaṃ kaṭukaṃ saram |
            cakṣuṣyaṃ sarvadoṣaghnaṃ vṛṣyamāmalakīphalam ||143|| </l>
          <l xml:id="SS.1.46.144"> hanti vātaṃ tadamlatvāt pittaṃ mādhuryaśaity ataḥ |
            kaphaṃ rūkṣakaṣāyatvāt phalebhyo 'bhyadhikaṃ ca tat ||144||</l>
          <l xml:id="SS.1.46.145"> karkandhukolabadaramāmaṃ pittakaphāvaham | pakvaṃ
            pittānilaharaṃ snigdhaṃ samadhuraṃ saram ||145||</l>
          <l xml:id="SS.1.46.146"> purātanaṃ tṛṭśamanaṃ śramaghnaṃ dīpanaṃ laghu |
            sauvīraṃ badaraṃ snigdhaṃ madhuraṃ vātapittajit ||146|| </l>
          <l xml:id="SS.1.46.147"> kaṣāyaṃ svādu saṅgrāhi śītaṃ siñcitikāphalam | āmaṃ
            kapitthamasvaryaṃ kaphaghnaṃ grāhi vātalam ||147||</l>
          <l xml:id="SS.1.46.148"> kaphānilaharaṃ pakvaṃ madhurāmlarasaṃ guru |
            śvāsakāsāruciharaṃ tṛṣṇāghnaṃ kaṇṭhaśodhanam ||148|| </l>
          <l xml:id="SS.1.46.149"> laghvamlaṃ dīpanaṃ hṛdyaṃ mātuluṅgamudāhṛtam | tvak
            tiktā durjarā tasya vātakrimikaphāpahā ||149|| </l>
          <l xml:id="SS.1.46.150"> svādu śītaṃ guru snigdhaṃ māṃsaṃ mārutapittajit |
            medhyaṃ śūlānilacchardikaphārocakanāśanam ||150|| </l>
          <l xml:id="SS.1.46.151"> dīpanaṃ laghu saṅgrāhi gulmārśoghnaṃ tu kesaram |
            śūlājīrṇavibandheṣu mande 'gnau kaphamārute ||151|| </l>
          <l xml:id="SS.1.46.152"> arucau ca viśeṣeṇa rasastasyopadiśyate |152|
            pittānilakaraṃ bālaṃ pittalaṃ baddhakesaram ||152|| </l>
          <l xml:id="SS.1.46.153"> hṛdyaṃ varṇakaraṃ rucyaṃ raktamāṃsabalapradam |
            kaṣāyānurasaṃ svādu vātaghnaṃ bṛṃhaṇaṃ guru ||153||</l>
          <l xml:id="SS.1.46.154"> pittāvirodhi sampakvamāmraṃ śukravivardhanam | bṛṃhaṇaṃ
            madhuraṃ balyaṃ guru viṣṭabhya jīryati ||154||</l>
          <l xml:id="SS.1.46.155"> āmrātakaphalaṃ vṛṣyaṃ sasnehaṃ śleṣmavardhanam |155|
            tridoṣaviṣṭambhakaraṃ lakucaṃ śukranāśanam ||155||</l>
          <l xml:id="SS.1.46.156"> amlaṃ tṛṣāpahaṃ rucyaṃ pittakṛt karamardakam |
            vātapittaharaṃ vṛṣyaṃ priyālaṃ guru śītalam ||156||</l>
          <l xml:id="SS.1.46.157">hṛdyaṃ svādu kaṣāyāmlaṃ bhavyamāsyaviśodhanam |
            pittaśleṣmaharaṃ grāhi guru viṣṭambhi śītalam ||157||</l>
          <l xml:id="SS.1.46.158"> pārāvataṃ samadhuraṃ rucyamatyagnivātanut |
            garadoṣaharaṃ nīpaṃ prācīnāmalakaṃ tathā ||158||</l>
          <l xml:id="SS.1.46.159"> vātāpahaṃ tintiḍīkamāmaṃ pittabalāsakṛt | grāhyuṣṇaṃ
            dīpanaṃ rucyaṃ sampakvaṃ kaphavātanut ||159|| </l>
          <l xml:id="SS.1.46.160">tasmād alpāntaraguṇaṃ kośāmraphalamucyate | amlīkāyāḥ
            phalaṃ pakvaṃ tadvadbhedi tu kevalam ||160|| </l>
          <l xml:id="SS.1.46.161">amlaṃ samadhuraṃ hṛdyaṃ viśadaṃ bhaktarocanam |
            vātaghnaṃ durjaraṃ proktaṃ nāraṅgasya phalaṃ guru ||161||</l>
          <l xml:id="SS.1.46.162"> tṛṣṇāśūlakaphotkleśacchardiśvāsanivāraṇam |
            vātaśleṣmavibandhaghnaṃ jambīraṃ guru pittakṛt | airāvataṃ dantaśaṭhamamlaṃ
            śoṇitapittakṛt ||162|| </l>
          <l xml:id="SS.1.46.163">
            kṣīravṛkṣaphalajāmbavarājādanatodanaśītaphalatindukabakuladhanvanāśmantakāśvakarṇaphalgu-
            parūṣakagāṅgerukīpuṣkaravartibilvabimbīprabhṛtīni ||163|| </l>
          <l xml:id="SS.1.46.164"> phalāny etāni śītāni kaphapittaharāṇi ca | saṅgrāhakāṇi
            rūkṣāṇi kaṣāyamadhurāṇi ca ||164|| </l>
          <l xml:id="SS.1.46.165"> kṣīravṛkṣaphalaṃ teṣāṃ guru viṣṭambhi śītalam | kaṣāyaṃ
            madhuraṃ sāmlaṃ nātimārutakopanam ||165|| </l>
          <l xml:id="SS.1.46.166">atyarthaṃ vātalaṃ grāhi jāmbavaṃ kaphapittajit |
            snigdhaṃ svādu kaṣāyaṃ ca rājādanaphalaṃ guru ||166|| </l>
          <l xml:id="SS.1.46.167"> kaṣāyaṃ madhuraṃ rūkṣaṃ todanaṃ kaphavātajit | amloṣṇaṃ
            laghu saṅgrāhi snigdhaṃ pittāgnivardhanam ||167|| </l>
          <l xml:id="SS.1.46.168">āmaṃ kaṣāyaṃ saṅgrāhi tindukaṃ vātakopanam | vipāke guru
            sampakvaṃ madhuraṃ kaphapittajit ||168|| </l>
          <l xml:id="SS.1.46.169">madhuraṃ ca kaṣāyaṃ ca snigdhaṃ saṅgrāhi bākulam |
            sthirīkaraṃ ca dantānāṃ viśadaṃ phalamucyate ||169|| </l>
          <l xml:id="SS.1.46.170"> sakaṣāyaṃ himaṃ svādu dhānvanaṃ kaphavātajit |
            tadvadgāṅgerukaṃ vidyādaśmantakaphalāni ca ||170|| </l>
          <l xml:id="SS.1.46.171">viṣṭambhi madhuraṃ snigdhaṃ phalgujaṃ tarpaṇaṃ guru |
            atyamlamīṣanmadhuraṃ kaṣāyānurasaṃ laghu ||171|| </l>
          <l xml:id="SS.1.46.172">vātaghnaṃ pittajanamāmaṃ vidyāt paruṣakam | tadeva
            pakvaṃ madhuraṃ vātapittanibarhaṇam ||172|| </l>
          <l xml:id="SS.1.46.173">vipāke madhuraṃ śītaṃ raktapittaprasādanam | pauṣkaraṃ
            svādu viṣṭambhi balyaṃ kaphakaraṃ phalam ||173|| </l>
          <l xml:id="SS.1.46.174"> kaphānilaharaṃ tīkṣṇaṃ snigdhaṃ saṅgrāhi dīpanam |
            kaṭutiktakaṣāyoṣṇaṃ bālaṃ bilvamudāhṛtam ||174|| </l>
          <l xml:id="SS.1.46.175"> vidyāttad eva sampakvaṃ madhurānurasaṃ guru | vidāhi
            viṣṭambhakaraṃ doṣakṛt pūtimārutam ||175|| </l>
          <l xml:id="SS.1.46.176">bimbīphalaṃ sāśvakarṇaṃ stanyakṛt kaphapittajit |
            tṛḍdāhajvarapittāsṛkkāsaśvāsakṣayāpaham ||176|| </l>
          <l xml:id="SS.1.46.177"> tālanālikerapanasamocaprabhṛtīni ||177|| </l>
          <l xml:id="SS.1.46.178"> svādupākarasānyāhurvātapittaharāṇi ca | balapradāni
            snigdhāni bṛṃhaṇāni himāni ca ||178|| </l>
          <l xml:id="SS.1.46.179"> phalaṃ svādurasaṃ teṣāṃ tālajaṃ guru pittajit |
            tadbījaṃ svādupākaṃ tu mūtralaṃ vātapittajit ||179|| </l>
          <l xml:id="SS.1.46.180"> nālikeraṃ guru snigdhaṃ pittaghnaṃ svādu śītalam |
            balamāṃsapradaṃ hṛdyaṃ bṛṃhaṇaṃ bastiśodhanam ||180|| </l>
          <l xml:id="SS.1.46.181">panasaṃ sakaṣāyaṃ tu snigdhaṃ svādurasaṃ guru | maucaṃ
            svādurasaṃ proktaṃ kaṣāyaṃ nātiśītalam | raktapittaharaṃ vṛṣyaṃ rucyaṃ
            śleṣmakaraṃ guru ||181||</l>
          <l xml:id="SS.1.46.182"> drākṣākāśmaryamadhūkapuṣpakharjūraprabhṛtīni ||182|| </l>
          <l xml:id="SS.1.46.183"> raktapittaharāṇyāhurgurūṇi madhurāṇi ca |183| teṣāṃ
            drākṣā sarā svaryā madhurā snigdhaśītalā ||183|| </l>
          <l xml:id="SS.1.46.184"> raktapittajvaraśvāsatṛṣṇādāhakṣayāpahā | hṛdyaṃ
            mūtravibandhaghnaṃ pittāsṛgvātanāśanam ||184|| </l>
          <l xml:id="SS.1.46.185">keśyaṃ rasāyanaṃ medhyaṃ kāśmaryaṃ phalamucyate |
            kṣatakṣayāpahaṃ hṛdyaṃ śītalaṃ tarpaṇaṃ guru ||185||</l>
          <l xml:id="SS.1.46.186"> rase pāke ca madhuraṃ khārjūraṃ raktapittanut |
            bṛṃhaṇīyamahṛdyaṃ ca madhūkakusumaṃ guru | vātapittopaśamanaṃ phalaṃ
            tasyopadiśyate ||186|| </l>
          <l xml:id="SS.1.46.187"> vātāmākṣoḍābhiṣukaniculapicunikocakorumāṇaprabhṛtīni
            ||187|| </l>
          <l xml:id="SS.1.46.188"> pittaśleṣmaharāṇyāhuḥ snigdhoṣṇāni gurūṇi ca |
            bṛṃhaṇānyanilaghnāni balyāni madhurāṇi ca ||188|| </l>
          <l xml:id="SS.1.46.189"> kaṣāyaṃ kaphapittaghnaṃ kiñcittiktaṃ rucipradam |
            hṛdyaṃ sugandhi viśadaṃ lavalīphalamucyate ||189|| </l>
          <l xml:id="SS.1.46.190"> vasiraṃ śītapākyaṃ ca sāruṣkaranibandhanam | viṣṭambhi
            durjaraṃ rūkṣaṃ śītalaṃ vātakopanam ||190|| </l>
          <l xml:id="SS.1.46.191">vipāke madhuraṃ cāpi raktapittaprasādanan |191|
            airāvataṃ dantaśaṭhamamlaṃ śoṇitapittakṛt ||191|| </l>
          <l xml:id="SS.1.46.192">śītaṃ kaṣāyaṃ madhuraṃ ṭaṅkaṃ mārutakṛdguru |
            snigdhoṣṇaṃ tiktamadhuraṃ vātaśleṣmaghnamaiṅgudam ||192||</l>
          <l xml:id="SS.1.46.193"> śamīphalaṃ guru svādu rūkṣoṣṇaṃ keśanāśanam | guru
            śleṣmātakaphalaṃ kaphakṛnmadhuraṃ himam ||193|| </l>
          <l xml:id="SS.1.46.194"> karīrākṣikapīlūni tṛṇaśūnyaphalāni ca |
            svādutiktakaṭūṣṇāni kaphavātaharāṇi ca ||194|| </l>
          <l xml:id="SS.1.46.195"> tiktaṃ pinttakaraṃ teṣāṃ saraṃ kaṭuvipāki ca |
            tīkṣṇoṣṇaṃ kaṭukaṃ pīlu sasnehaṃ kaphavātajit ||195|| </l>
          <l xml:id="SS.1.46.196"> āruṣkaraṃ tauvarakaṃ kaṣāyaṃ kaṭupāki ca | uṣṇaṃ
            kṛmijvarānāhamehodāvartanāśanam | kuṣṭhagulmodarārśoghnaṃ kaṭupāki tathaiva
            ca ||196|| </l>
          <l xml:id="SS.1.46.197"> karañjakiṃśukāriṣṭaphalaṃ jantupramehanut | aṅkolasya
            phalaṃ visraṃ guru śleṣmaharaṃ himam ||197|| </l>
          <l xml:id="SS.1.46.198"> rūkṣoṣṇaṃ kaṭukaṃ pāke laghu vātakaphāpaham |
            tiktamīṣadviṣahitaṃ viḍaṅgaṃ kṛmināśanam ||198|| </l>
          <l xml:id="SS.1.46.199"> vraṇyamuṣṇaṃ saraṃ medhyaṃ doṣaghnaṃ śophakuṣṭhanut |
            kaṣāyaṃ dīpanaṃ cāmlaṃ cakṣuṣyaṃ cābhayāphalam ||199|| </l>
          <l xml:id="SS.1.46.200"> bhedanaṃ laghu rūkṣoṣṇaṃ vaisvaryakrimināśanam |
            cakṣuṣyaṃ svādupākyākṣaṃ kaṣāyaṃ kaphapittajit ||200|| </l>
          <l xml:id="SS.1.46.201"> kaphapittaharaṃ rūkṣaṃ vaktrakledamalāpaham |
            kaṣāyamīṣanmadhuraṃ kiñcit pūgaphalaṃ saram ||201|| </l>
          <l xml:id="SS.1.46.202"> jātīkośo 'tha karpūraṃ jātīkaṭukayoḥ phalam |
            kakko(ṅko)lakaṃ lavaṅgaṃ ca tiktaṃ kaṭu kaphāpaham ||202|| </l>
          <l xml:id="SS.1.46.203.1"> laghu tṛṣṇāpahaṃ vaktrakledadaurgandhyanāśanam |203| </l>
          <l xml:id="SS.1.46.203.2"> satiktaḥ surabhiḥ śītaḥ karpūro laghu lekhanaḥ
            ||203|| </l>
          <l xml:id="SS.1.46.204"> tṛṣṇāyāṃ mukhaśoṣe ca vairasye cāpi pūjitaḥ |204|
            latākastūrikā tadvacchītā bastiviśodhanī ||204|| </l>
          <l xml:id="SS.1.46.205"> priyālamajjā madhuro vṛṣyaḥ pittānilāpahaḥ | baibhītako
            madakaraḥ kaphamārutanāśanaḥ ||205|| </l>
          <l xml:id="SS.1.46.206"> kaṣāyamadhuro majjā kolānāṃ pittanāśanaḥ |
            tṛṣṇācchardyanilaghnaś ca tadvadāmalakasya ca ||206|| </l>
          <l xml:id="SS.1.46.207">bījapūrakaśamyākamajjā kośāmrasambhavaḥ |
            svādupāko 'gnibaladaḥ snigdhaḥ pittānilāpahaḥ ||207|| </l>
          <l xml:id="SS.1.46.208"> yasya yasya phalasyeha vīryaṃ bhavati yādṛśam | tasya
            tasyaiva vīryeṇa majjānam api nirdiśet ||208|| </l>
          <l xml:id="SS.1.46.209"> phaleṣu paripakvaṃ yadguṇavattadudāhṛtam |
            bilvādanyatra vijñeyamāmaṃ taddhi guṇottaram | grāhyuṣṇaṃ dīpanaṃ taddhi
            kaṣāyakaṭutiktakam ||209|| </l>
          <l xml:id="SS.1.46.210"> vyādhitaṃ kṛmijuṣṭaṃ ca pākātītamakālajam | varjanīyaṃ
            phalaṃ sarvamaparyāgatam eva ca ||210||iti phalavargaḥ | </l>
          <l xml:id="SS.1.46.211"> atha śākavargaḥ | śākānyata ūrdhvaṃ vakṣyāmaḥ | tatra
            puṣpaphalālābukālindakaprabhṛtīni ||211|| </l>
          <l xml:id="SS.1.46.212"> pittaghnānyanilaṃ kuryus tathā mandakaphāni ca |
            sṛṣṭamūtrapurīṣāṇi svādupākarasāni ca ||212|| </l>
          <l xml:id="SS.1.46.213"> pittaghnaṃ teṣu kūṣmāṇḍaṃ bālaṃ madhyaṃ kaphāvaham |
            śuklaṃ laghūṣṇaṃ sakṣāraṃ dīpanaṃ bastiśodhanam ||213|| </l>
          <l xml:id="SS.1.46.214"> sarvadoṣaharaṃ hṛdyaṃ pathyaṃ cetovikāriṇām |
            dṛṣṭiśukrakṣayakaraṃ kālindaṃ kaphavātakṛt ||214|| </l>
          <l xml:id="SS.1.46.215"> alāburbhinnaviṭkā tu rūkṣā gurvyatiśītalā |
            tiktālāburahṛdyā tu vāminī vātapittajit ||215||</l>
          <l xml:id="SS.1.46.216"> trapusair vārukarkārukaśīrṇavṛntaprabhṛtīni ||216|| </l>
          <l xml:id="SS.1.46.217"> svādutiktarasānyāhuḥ kaphavātakarāṇi ca |
            sṛṣṭamūtrapurīṣāṇi raktapittaharāṇi ca ||217|| </l>
          <l xml:id="SS.1.46.218"> bālaṃ sanīlaṃ trapusaṃ teṣāṃ pittaharaṃ smṛtam |
            tatpāṇḍu kaphakṛjjīrṇamamlaṃ vātakaphāpaham ||218|| </l>
          <l xml:id="SS.1.46.219"> ervārukaṃ sakarkāru sampakvaṃ kaphavātakṛt | sakṣāraṃ
            madhuraṃ rucyaṃ dīpanaṃ nātipittalam ||219|| </l>
          <l xml:id="SS.1.46.220"> sakṣāraṃ madhuraṃ caiva śīrṇavṛntaṃ kaphāpaham |
            bhedanaṃ dīpanaṃ hṛdyamānāhāṣṭhīlanullaghu ||220|| </l>
          <l xml:id="SS.1.46.221">
            pippalīmaricaśṛṅgaverārdrakahiṅgujīrakakustumburujambīrasumukhasurasārjakabhūstṛṇasugandhaka-
            kāsamardakakālamālakuṭherakakṣavakakharapuṣpaśigrumadhuśigruphaṇijjhakasarṣaparājikākulāhalāvagutthagaṇḍīratilaparṇikā-
            varṣābhūcitrakamūlakalaśunakalāyapalāṇḍuprabhṛtīni ||221|| </l>
          <l xml:id="SS.1.46.222"> kaṭūnyuṣṇāni rucyāni vātaśleṣmaharāṇi ca |
            kṛtānneṣūpayujyante saṃskārārthamanekadhā ||222|| </l>
          <l xml:id="SS.1.46.223"> teṣāṃ gurvī svāduśītā pippalyārdrā kaphāvahā | śuṣkā
            kaphānilaghnī sā vṛṣyā pittāvirodhinī ||223|| </l>
          <l xml:id="SS.1.46.224"> svādupākyārdramaricaṃ guru śleṣmapraseki ca | kaṭūṣṇaṃ
            laghu tacchuṣkamavṛṣyaṃ kaphavātajit ||224|| </l>
          <l xml:id="SS.1.46.225"> nātyuṣṇaṃ nātiśītaṃ ca vīryato maricaṃ sitam |
            guṇavanmaricebhyaś ca cakṣuṣyaṃ ca viśeṣataḥ ||225|| </l>
          <l xml:id="SS.1.46.226"> nāgaraṃ kaphavātaghnaṃ vipāke madhuraṃ kaṭu | vṛṣyoṣṇaṃ
            rocanaṃ hṛdyaṃ sasnehaṃ laghu dīpanam ||226|| </l>
          <l xml:id="SS.1.46.227"> kaphānilaharaṃ svaryaṃ vibandhānāhaśūlanut | kaṭūṣṇaṃ
            rocanaṃ hṛdyaṃ vṛṣyaṃ caivārdrakaṃ smṛtam ||227|| </l>
          <l xml:id="SS.1.46.228">laghūṣṇaṃ pācanaṃ hiṅgu dīpanaṃ kaphavātajit | kaṭu
            snigdhaṃ saraṃ tīkṣṇaṃ śūlājīrṇavibandhanut ||228|| </l>
          <l xml:id="SS.1.46.229"> tīkṣṇoṣṇaṃ kaṭukaṃ pāke rucyaṃ pittāgnivardhanam | kaṭu
            śleṣmānilaharaṃ gandhāḍhyaṃ jīrakadvayam ||229|| </l>
          <l xml:id="SS.1.46.230.1"> kāravī karavī tadvadvijñeyā sopakuñcikā |230| </l>
          <l xml:id="SS.1.46.230.2"> bhakṣyavyañjanabhojyeṣu vividheṣv avacāritā ||230|| </l>
          <l xml:id="SS.1.46.231"> ārdrā kustumbarī kuryāt svādusaugandhyahṛdyatām | sā
            śuṣkā madhurā pāke snigdhā tṛḍdāhanāśanī ||231|| </l>
          <l xml:id="SS.1.46.232"> doṣaghnī kaṭukā kiñcit tiktā srotoviśodhanī |232|
            jambīraḥ pācanastīkṣṇaḥ kṛmivātakaphāpahaḥ ||232|| </l>
          <l xml:id="SS.1.46.233">surābhir dīpano rucyo mukhavaiśadyakārakaḥ |
            kaphānilaviṣaśvāsakāsadaurgandhyanāśanaḥ ||233||</l>
          <l xml:id="SS.1.46.234"> pittakṛt pārśvaśūlaghnaḥ surasaḥ samudāhṛtaḥ | tadvattu
            sumukho jñeyo viśeṣād garanāśanaḥ ||234|| </l>
          <l xml:id="SS.1.46.235">kaphaghnā laghavo rūkṣāstīkṣṇoṣṇāḥ pittavardhanāḥ |
            kaṭupākarasāś caiva surasārjakabhūstṛṇāḥ ||235|| </l>
          <l xml:id="SS.1.46.236">madhuraḥ kaphavātaghnaḥ pācanaḥ kaṇṭhaśodhanaḥ |
            viśeṣataḥ pittaharaḥ satiktaḥ kāsamardakaḥ ||236||</l>
          <l xml:id="SS.1.46.237"> kaṭuḥ sakṣāramadhuraḥ śigrustikto 'tha picchilaḥ |
            madhuśigruḥ sarastiktaḥ śophaghno dīpanaḥ kaṭuḥ ||237|| </l>
          <l xml:id="SS.1.46.238"> vidāhi baddhaviṇmūtraṃ rūkṣaṃ tīkṣṇoṣṇam eva ca |
            tridoṣaṃ sārṣapaṃ śākaṃ gāṇḍīraṃ veganāma ca ||238|| </l>
          <l xml:id="SS.1.46.239"> citrakastilaparṇī ca kaphaśophahare laghū | varṣābhūḥ
            kaphavātaghnī hitā śophodarārśasām ||239|| </l>
          <l xml:id="SS.1.46.240"> kaṭutiktarasā hṛdyā rocanī vahnidīpanī | sarvadoṣaharā
            laghvī kaṇṭhyā mūlakapotikā ||240|| </l>
          <l xml:id="SS.1.46.241"> mahattadguru viṣṭambhi tīkṣṇamāmaṃ tridoṣakṛt | tadeva
            snehasiddhaṃ tu pittanut kaphavātajit ||241|| </l>
          <l xml:id="SS.1.46.242">tridoṣaśamanaṃ śuṣkaṃ viṣadoṣaharaṃ laghu | viṣṭambhi
            vātalaṃ śākaṃ śuṣkamanyatra mūlakāt ||242|| </l>
          <l xml:id="SS.1.46.243"> puṣpaṃ ca patraṃ ca phalaṃ tathaiva yathottaraṃ te
            guravaḥ pradiṣṭāḥ | teṣāṃ tu puṣpaṃ kaphapittahantṛ phalaṃ nihanyāt
            kaphamārutau tu ||243|| </l>
          <l xml:id="SS.1.46.244"> snigdhoṣṇatīkṣṇaḥ kaṭupicchilaś ca guruḥ saraḥ
            svādurasaś ca balyaḥ | vṛṣyaś ca medhāsvaravarṇacakṣurbhagnāsthisandhānakaro
            rasonaḥ ||244|| </l>
          <l xml:id="SS.1.46.245"> hṛdrogajīrṇajvarakukṣiśūlavibandhagulmārucikāsaśophān |
            durnāmakuṣṭhānalasādajantusamīraṇaśvāsakaphāṃś ca hanti ||245||</l>
          <l xml:id="SS.1.46.246"> nātyuṣṇavīryo 'nilahā kaṭuś ca tīkṣṇo
            gururnātikaphāvahaś ca | balāvahaḥ pittakaro 'tha kiñcit palāṇḍuragniṃ ca
            vivardhayet tu ||246||</l>
          <l xml:id="SS.1.46.247"> snigdho ruciṣyaḥ sthiradhātukārī balyo 'tha
            medhākaphapuṣṭidaś ca | svādurguruḥ śoṇitapittaśastaḥ sapicchilaḥ
            kṣīrapalāṇḍuruktaḥ ||247||</l>
          <l xml:id="SS.1.46.248"> kalāyaśākaṃ pittaghnaṃ kaphaghnaṃ vātalaṃ guru |
            kaṣāyānurasaṃ caiva vipāke madhuraṃ ca tat ||248|| </l>
          <l xml:id="SS.1.46.249">
            cuccūyūthikātaruṇījīvantībimbītikānadī(ndī)bhallātakacchagalāntrī-
            vṛkṣādanīphañjīśālmalīśeluvanaspatiprasavaśaṇakarbudārakovidāraprabhṛtīni
            ||249|| </l>
          <l xml:id="SS.1.46.250"> kaṣāyasvādutiktāni raktapittaharāṇi ca |
            kaphaghnānyanilaṃ kuryuḥ saṅgrāhīṇi laghūni ca ||250|| </l>
          <l xml:id="SS.1.46.251"> laghuḥ pāke ca jantughnaḥ picchilo vraṇināṃ hitaḥ |
            kaṣāyamadhuro grāhī cuccūs teṣāṃ tridoṣahā ||251|| </l>
          <l xml:id="SS.1.46.252">cakṣuṣyā sarvadoṣaghnī jīvantī samudāhṛtā | vṛkṣādanī
            vātaharā, phañjī tvalpabalā matā ||252|| </l>
          <l xml:id="SS.1.46.253">kṣīravṛkṣotpalādīnāṃ kaṣāyāḥ pallavāḥ smṛtāḥ | śītāḥ
            saṅgrāhiṇaḥ śastā raktapittātisāriṇām ||253|| </l>
          <l xml:id="SS.1.46.254">
            punarnavāvaruṇatarkāryurubūkavatsādanībilvaśākaprabhṛtīni ||254|| </l>
          <l xml:id="SS.1.46.255">uṣṇāni svādutiktāni vātapraśamanāni ca |255| teṣu
            paunarnavaṃ śākaṃ viśeṣācchophanāśanam ||255|| </l>
          <l xml:id="SS.1.46.256"> taṇḍulīyakopodakā'śvabalācillīpālaṅkyāvāstūkaprabhṛtīni
            ||256|| </l>
          <l xml:id="SS.1.46.257"> sṛṣṭamūtrapurīṣāṇi sakṣāramadhurāṇi ca |
            mandavātakaphānyāhū raktapittaharāṇi ca ||257|| </l>
          <l xml:id="SS.1.46.258"> madhuro rasapākābhyāṃ raktapittamadāpahaḥ | teṣāṃ
            śītatamo rūkṣastaṇḍulīyo viṣāpahaḥ ||258|| </l>
          <l xml:id="SS.1.46.259"> svādupākarasā vṛṣyā vātapittamadāpahā | upodakā sarā
            snigdhā balyā śleṣmakarī himā ||259|| </l>
          <l xml:id="SS.1.46.260"> kaṭurvipāke kṛmihā medhāgnibalavardhanaḥ | sakṣāraḥ
            sarvadoṣaghno vāstūko rocanaḥ saraḥ ||260|| </l>
          <l xml:id="SS.1.46.261"> cillī vāstūkavajjñeyā pālaṅkyā taṇḍulīyavat |
            vātakṛdbaddhaviṇmūtrā rūkṣā pittakaphe hitā | śākamāśvabalaṃ rūkṣaṃ
            baddhaviṇmūtramārutam ||261|| </l>
          <l xml:id="SS.1.46.262">
            maṇḍūkaparṇīsaptalāsuniṣaṇṇakasuvarcalāpippalīguḍūcīgojihvā-
            kākamācīprapunnāḍāvalgujasatīnabṛhatīkaṇṭakārikāphala-
            paṭolavārtākakāravellakakaṭukikākebu(mbu)korubūkaparpaṭakakirātatikta-
            karkoṭakāriṣṭakośātakīvetrakarīrāṭarūṣakārkapuṣpīprabhṛtīni ||262|| </l>
          <l xml:id="SS.1.46.263"> raktapittaharāṇyāhurhṛdyāni sulaghūni ca |
            kuṣṭhamehajvaraśvāsakāsāruciharāṇi ca ||263|| </l>
          <l xml:id="SS.1.46.264"> kaṣāyā tu hitā pitte svādupākarasā himā | laghvī
            maṇḍūkaparṇī tu tadvadgojihvikā matā ||264||</l>
          <l xml:id="SS.1.46.265"> avidāhī tridoṣaghnaḥ saṅgrāhī suniṣaṇṇakaḥ | avalgujaḥ
            kaṭuḥ pāke tiktaḥ pittakaphāpahaḥ ||265|| </l>
          <l xml:id="SS.1.46.266"> īṣattiktaṃ tridoṣaghnaṃ śākaṃ kaṭu satīnajam |
            nātyuṣṇaśītaṃ kuṣṭhaghnaṃ kākamācyās tu tadvidham ||266||</l>
          <l xml:id="SS.1.46.267"> kaṇḍūkuṣṭhakṛmighnāni kaphavātaharāṇi ca | phalāni
            bṛhatīnāṃ tu kaṭutiktalaghūni ca ||267||</l>
          <l xml:id="SS.1.46.268"> kaphapittaharaṃ vraṇyamuṣṇaṃ tiktamavātalam | paṭolaṃ
            kaṭukaṃ pāke vṛṣyaṃ rocanadīpanam ||268||</l>
          <l xml:id="SS.1.46.269"> kaphavātaharaṃ tiktaṃ rocanaṃ kaṭukaṃ laghu | vārtākaṃ
            dīpanaṃ proktaṃ jīrṇaṃ sakṣārapittalam | tadvat karkoṭakaṃ vidyāt
            kāravellakam eva ca ||269|| </l>
          <l xml:id="SS.1.46.270"> āṭarūṣakavetrāgraguḍūcīnimbaparpaṭāḥ |
            kirātatiktasahitāstiktāḥ pittakaphāpahāḥ ||270|| </l>
          <l xml:id="SS.1.46.271"> kaphāpahaṃ śākamuktaṃ varuṇaprapunāḍa(ṭa)yoḥ | rūkṣaṃ
            laghu ca śītaṃ ca vātapittaprakopaṇam ||271|| </l>
          <l xml:id="SS.1.46.272"> dīpanaṃ kālaśākaṃ tu garadoṣaharaṃ kaṭu | kausumbhaṃ
            madhuraṃ rūkṣamuṣṇaṃ śleṣmaharaṃ laghu ||272|| </l>
          <l xml:id="SS.1.46.273"> vātalaṃ nālikāśākaṃ pittaghnaṃ madhuraṃ ca tat |
            grahaṇyarśovikāraghnī sāmlā vātakaphe hitā | uṣṇā kaṣāyamadhurā cāṅgerī
            cāgnidīpanī ||273||</l>
          <l xml:id="SS.1.46.274">
            loṇikājātukatriparṇikāpattūrajīvakasuvarcalāḍuḍurakakutumbakakuṭhiñjarakuntalikākuraṇṭikāprabhṛtayaḥ
            ||274|| </l>
          <l xml:id="SS.1.46.275"> svādupākarasāḥ śītāḥ kaphaghnā nātipittalāḥ |
            lavaṇānurasā rūkṣāḥ sakṣārā vātalāḥ sarāḥ ||275|| </l>
          <l xml:id="SS.1.46.276"> svādutiktā kuntalikā kaṣāyā sakuraṇṭikā |276| saṅgrāhi
            śītalaṃ cāpi laghu doṣāpahaṃ tathā | rājakṣavakaśākaṃ tu śaṭīśākaṃ ca
            tadvidham ||276|| </l>
          <l xml:id="SS.1.46.277"> svādupākarasaṃ śākaṃ durjaraṃ harimanthajam |277|
            bhedanaṃ madhuraṃ rūkṣaṃ kālāyamativātalam ||277|| </l>
          <l xml:id="SS.1.46.278"> sraṃsanaṃ kaṭukaṃ pāke laghu vātakaphāpaham |
            śophaghnamuṣṇavīryaṃ ca patraṃ pūtikarañjajam ||278|| </l>
          <l xml:id="SS.1.46.279"> tāmbūlapatraṃ tīkṣṇoṣṇaṃ kaṭu pittaprakopaṇam |
            sugandhi viśadaṃ tiktaṃ svaryaṃ vātakaphāpaham ||279|| </l>
          <l xml:id="SS.1.46.280"> sraṃsanaṃ kaṭukaṃ pāke kaṣāyaṃ vahnidīpanam |
            vaktrakaṇḍūmalakledadaurgandhyādiviśodhanam ||280|| </l>
          <l xml:id="SS.1.46.281"> atha puṣpavargaḥ | kovidāraśaṇaśālmalīpuṣpāṇi madhurāṇi
            madhuravipākāni raktapittaharāṇi ca; vṛṣāgastyayoḥ puṣpāṇi tiktāni
            kaṭuvipākāni kṣayakāsāpahāni ca ||281|| </l>
          <l xml:id="SS.1.46.282"> āgastyaṃ nātiśītoṣṇaṃ naktāndhānāṃ praśasyate ||282|| </l>
          <l xml:id="SS.1.46.283"> karīrakusumāni kaṭuvipākāni vātaharāṇi
            sṛṣṭamūtrapurīṣāṇi ca ||283|| </l>
          <l xml:id="SS.1.46.284"> raktavṛkṣasya nimbasya muṣkakārkāsanasya ca |
            kaphapittaharaṃ puṣpaṃ kuṣṭhaghnaṃ kuṭajasya ca ||284|| </l>
          <l xml:id="SS.1.46.285"> satiktaṃ madhuraṃ śītaṃ padmaṃ pittakaphāpaham |
            madhuraṃ picchilaṃ snigdhaṃ kumudaṃ hlādi śītalam | tasmād alpāntaraguṇe
            vidyāt kuvalayotpale ||285|| </l>
          <l xml:id="SS.1.46.286"> sindhuvāraṃ vijānīyāddhimaṃ pittavināśanam |286|
            mālatīmallike tikte saurabhyāt pittanāśane ||286|| </l>
          <l xml:id="SS.1.46.287"> sugandhi viśadaṃ hṛdyaṃ bākulaṃ pāṭalāni ca |
            śleṣmapittaviṣaghnaṃ tu nāgaṃ tadvac ca kuṅkumam ||287|| </l>
          <l xml:id="SS.1.46.288"> campakaṃ raktapittaghnaṃ śītoṣṇaṃ kaphanāśanam |
            kiṃśukaṃ kaphapittaghnaṃ tadvadeva kuraṇṭakam ||288|| </l>
          <l xml:id="SS.1.46.289"> yathāvṛkṣaṃ vijānīyāt puṣpaṃ vṛkṣocitaṃ tathā |289|
            madhuśigrukarīrāṇi kaṭūni śleṣmaharāṇi ca ||289|| </l>
          <l xml:id="SS.1.46.290"> kṣavakakulevaravaṃśakarīraprabhṛtīni kaphakarāṇi
            sṛṣṭamūtrapurīṣāṇi ca ||290|| </l>
          <l xml:id="SS.1.46.291"> kṣavakaṃ kṛmilaṃ teṣu svādupākaṃ sapicchalam | visyandi
            vātalaṃ nātipittaśleṣmakaraṃ ca tat ||291|| </l>
          <l xml:id="SS.1.46.292"> veṇoḥ karīrāḥ kaphalā madhurā rasapākataḥ | vidāhino
            vātakarāḥ sakaṣāyā virūkṣaṇāḥ ||292|| </l>
          <l xml:id="SS.1.46.293"> udbhidāni palālekṣukarīṣaveṇukṣitijāni | tatra
            palālajātaṃ madhuraṃ madhuravipākaṃ rūkṣaṃ doṣapraśamanaṃ ca | ikṣujaṃ
            madhuraṃ kaṣāyānurasaṃ kaṭupākaṃ śītalaṃ ca | tadvadevoṣṇaṃ kārīṣaṃ kaṣāyaṃ
            vātakopanaṃ ca, (veṇujātaṃ kaṣāyaṃ vātakopanaṃ ca,) bhūmijaṃ guru
            nātivātalaṃ bhūmitaś cāsyānurasaḥ ||293|| </l>
          <l xml:id="SS.1.46.294"> piṇyākatilakalkasthūṇikāśuṣkaśākāni
            sarvadoṣaprakopaṇāni ||294|| </l>
          <l xml:id="SS.1.46.295"> viṣṭambhinaḥ smṛtāḥ sarve vaṭakā vātakopanāḥ |295|
            siṇḍākī vātalā sārdrā ruciṣyā'naladīpanī ||295|| </l>
          <l xml:id="SS.1.46.296"> viḍbhedi guru rūkṣaṃ ca prāyo viṣṭambhi durjaram |
            sakaṣāyaṃ ca sarvaṃ hi svādu śākamudāhṛtam | puṣpaṃ patraṃ phalaṃ nālaṃ
            kandāś ca guravaḥ kramāt ||296|| </l>
          <l xml:id="SS.1.46.297"> karkaśaṃ parijīrṇaṃ ca kṛmijuṣṭamadeśajam | varjayet
            patraśākaṃ tadyadakālavirohi ca ||297|| iti śākavargaḥ | </l>
          <l xml:id="SS.1.46.298"> atha kandavargaḥ | kandānāta ūrdhvaṃ vakṣyāmaḥ-
            vidārīkandaśatāvarībisamṛṇālaśṛṅgāṭakakaśerukapiṇḍālukamadhvāluka-
            hastyālukakāṣṭhālukaśaṅkhālukaraktālukendīvarotpalakandaprabhṛtīni ||298|| </l>
          <l xml:id="SS.1.46.299"> raktapittaharāṇyāhuḥ śītāni madhurāṇi ca | gurūṇi
            bahuśukrāṇi stanyavṛddhikarāṇi ca ||299|| </l>
          <l xml:id="SS.1.46.300"> madhuro bṛṃhaṇo vṛṣyaḥ śītaḥ svaryo 'timūtralaḥ |
            vidārīkando balyaś ca pittavātaharaś ca saḥ ||300|| </l>
          <l xml:id="SS.1.46.301"> vātapittaharī vṛṣyā svādutiktā śatāvarī | mahatī caiva
            hṛdyā ca medhāgnibalavardhinī ||301|| </l>
          <l xml:id="SS.1.46.302"> grahaṇyarśovikāraghnī vṛṣyā śītā rasāyanī |
            kaphapittaharāstiktāstasyā evāṅkurāḥ smṛtāḥ ||302|| </l>
          <l xml:id="SS.1.46.303"> avidāhi bisaṃ proktaṃ raktapittaprasādanam | viṣṭambhi
            durjaraṃ rūkṣaṃ virasaṃ mārutāvaham ||303|| </l>
          <l xml:id="SS.1.46.304"> gurū viṣṭambhiśītau ca śṛṅgāṭakakaśerukau | piṇḍālukaṃ
            kaphakaraṃ guru vātaprakopaṇam ||304|| </l>
          <l xml:id="SS.1.46.305"> surendrakandaḥ śleṣmaghno vipāke kaṭu pittakṛt |305|
            veṇoḥ karīrā guravaḥ kaphamārutakopanāḥ ||305|| </l>
          <l xml:id="SS.1.46.306"> sthūlasūraṇamāṇakaprabhṛtayaḥ kandā īṣatkaṣāyāḥ kaṭukā
            rūkṣā viṣṭambhino guravaḥ kaphavātalāḥ pittaharāś ca ||306|| </l>
          <l xml:id="SS.1.46.307"> māna(ṇa)kaṃ svādu śītaṃ ca guru cāpi prakīrtitam |
            sthūlakandas tu nātyuṣṇaḥ sūraṇo gudakīlahā ||307|| </l>
          <l xml:id="SS.1.46.308"> kumudotpalapadmānāṃ kandā mārutakopanāḥ | kaṣāyāḥ
            pittaśamanā vipāke madhurā himāḥ ||308|| </l>
          <l xml:id="SS.1.46.309"> vārāhakandaḥ śleṣmaghnaḥ kaṭuko rasapākataḥ |
            mehakuṣṭhakṛmiharo balyo vṛṣyo rasāyanaḥ ||309|| </l>
          <l xml:id="SS.1.46.310"> tālanārikelakharjūraprabhṛtīnāṃ mastakamajjānaḥ ||310|| </l>
          <l xml:id="SS.1.46.311"> svādupākarasānāhū raktapittaharāṃs tathā |
            śukralānanilaghnāṃś ca kaphavṛddhikarānapi ||311|| </l>
          <l xml:id="SS.1.46.312"> bālaṃ hy anārtavaṃ jīrṇaṃ vyādhitaṃ krimibhakṣitam |
            kandaṃ vivarjayet sarvaṃ yo vā samyaṅna rohati ||312|| </l>
          <l xml:id="SS.1.46.313"> atha lavaṇavargaḥ | atha lavaṇāni-
            saindhavasāmudraviḍasauvarcalaromakaudbhidaprabhṛtīni yathottaramuṣṇāni
            vātaharāṇi kaphapittakarāṇi kaṭupākīni yathāpūrvaṃ snigdhāni svādūni
            sṛṣṭamūtrapurīṣāṇi ceti ||313|| </l>
          <l xml:id="SS.1.46.314"> cakṣuṣyaṃ saindhavaṃ hṛdyaṃ rucyaṃ laghvagnidīpanam |
            snigdhaṃ samadhuraṃ vṛṣyaṃ śītaṃ doṣaghnam uttamam ||314|| </l>
          <l xml:id="SS.1.46.315">sāmudraṃ madhuraṃ pāke nātyuṣṇamavidāhi ca | bhedana
            snigdhamīṣac ca śūlaghnaṃ nātipittalam ||315|| </l>
          <l xml:id="SS.1.46.316"> sakṣāraṃ dīpanaṃ sūkṣmaṃ śūlahṛdroganāśanam | rocanaṃ
            tīkṣṇamuṣṇaṃ ca viḍaṃ vātānulomanam ||316|| </l>
          <l xml:id="SS.1.46.317"> laghu sauvarcalaṃ pāke vīryoṣṇaṃ viśadaṃ kaṭu |
            gulmaśūlavibandhaghnaṃ hṛdyaṃ surabhi rocanam ||317|| </l>
          <l xml:id="SS.1.46.318">romakaṃ tīkṣṇamatyuṣṇaṃ vyavāyi kaṭupāki ca | vātaghnaṃ
            laghu visyandi sūkṣmaṃ viḍbhedi mūtralam ||318|| </l>
          <l xml:id="SS.1.46.319"> laghu tīkṣṇoṣṇamutkledi sūkṣmaṃ vātānulomanam |
            satiktaṃ kaṭu sakṣāraṃ vidyāllavaṇamaudbhidam ||319|| </l>
          <l xml:id="SS.1.46.320"> kaphavātakrimighnaṃ ca lekhanaṃ pittakopanam | dīpanaṃ
            pācanaṃ bhedi lavaṇaṃ guṭikāhvayam ||320|| </l>
          <l xml:id="SS.1.46.321"> ūṣasūtaṃ vālukailaṃ śailamūlākarodbhavam | lavaṇaṃ
            kaṭukaṃ chedi vihitaṃ kaṭu cocyate ||321|| </l>
          <l xml:id="SS.1.46.323">
            yavakṣārasvarjikākṣāroṣakṣārapākimaṭaṅkaṇakṣāraprabhṛtayaḥ |
            gulmārśograhaṇīdoṣaśarkarāśmarināśanāḥ | kṣārās tu pācanāḥ sarve
            raktapittakarāḥ sarāḥ | jñeyau vahnisamau kṣārau svarjikāyāvaśūkajau |
            śukraśleṣmavibandhārśogulmaplīhavināśanau ||323|| </l>
          <l xml:id="SS.1.46.324"> uṣṇo 'nilaghnaḥ prakledī coṣakṣāro balāpahaḥ | medoghnaḥ
            pākimaḥ kṣāras teṣāṃ bastiviśodhanaḥ ||324|| </l>
          <l xml:id="SS.1.46.325"> virūkṣaṇo 'nilakaraḥ śleṣmaghnaḥ pittadūṣaṇaḥ |
            agnidīptikarastīkṣṇaṣṭaṅkaṇaḥ kṣāra ucyate ||325|| </l>
          <l xml:id="SS.1.46.326"> suvarṇaṃ svādu hṛdyaṃ ca bṛṃhaṇīyaṃ rasāyanam |
            doṣatrayāpahaṃ śītaṃ cakṣuṣyaṃ viṣasūdanam ||326|| </l>
          <l xml:id="SS.1.46.327"> rūpyamamlaṃ saraṃ śītaṃ sasnehaṃ pittavātanut | tāmraṃ
            kaṣāyaṃ madhuraṃ lekhanaṃ śītalaṃ saram ||327|| </l>
          <l xml:id="SS.1.46.328"> satiktaṃ lekhanaṃ kāṃsyaṃ cakṣuṣyaṃ kaphavātajit |
            vātakṛcchītalaṃ lohaṃ tṛṣṇāpittakaphāpaham ||328|| </l>
          <l xml:id="SS.1.46.329"> kaṭu krimighnaṃ lavaṇaṃ trapu sīsaṃ ca lekhanam |
            muktāvidrumavajrendravaidūryasphaṭikādayaḥ ||329|| </l>
          <l xml:id="SS.1.46.330"> cakṣuṣyā maṇayaḥ śītā lekhanā viṣasūdanāḥ | pavitrā
            dhāraṇīyāś ca pāpmālakṣmīmalāpahāḥ ||330|| iti lavaṇādivargaḥ | </l>
          <l xml:id="SS.1.46.331"> dhānyeṣu māṃseṣu phaleṣu caiva śākeṣu
            cānuktamihāprameyāt | āsvādato bhūtaguṇaiś ca matvā
            tadādiśeddravyamanalpabuddhiḥ ||331|| </l>
          <l xml:id="SS.1.46.332"> ṣaṣṭikā yavagodhūmā lohitā ye ca śālayaḥ |
            mudgāḍhakīmasūrāś ca dhānyeṣu pravarāḥ smṛtāḥ ||332||</l>
          <l xml:id="SS.1.46.333"> lāvatittirisāraṅgakuraṅgaiṇakapiñjalāḥ |
            mayūravarmikūrmāś ca śreṣṭhā māṃsagaṇeṣv iha ||333|| </l>
          <l xml:id="SS.1.46.334">dāḍimāmalakaṃ drākṣā kharjūraṃ saparūṣakam | rājādanaṃ
            mātuluṅgaṃ phalavarge praśasyate ||334|| </l>
          <l xml:id="SS.1.46.335">satīno vāstukaścuccūcillīmūlakapotikāḥ | maṇḍūkaparṇī
            jīvantī śākavarge praśasyate ||335||</l>
          <l xml:id="SS.1.46.336"> gavyaṃ kṣīraṃ ghṛtaṃ śreṣṭhaṃ, saindhavaṃ lavaṇeṣu ca |
            dhātrīdāḍimamamleṣu, pippalī nāgaraṃ kaṭau ||336|| </l>
          <l xml:id="SS.1.46.337">tikte paṭolavārtākaṃ, madhure ghṛtamucyate | kṣaudraṃ,
            pūgaphalaṃ śreṣṭhaṃ kaṣāye saparūṣakam ||337|| </l>
          <l xml:id="SS.1.46.338">śarkarekṣuvikāreṣu, pāne madhvāsavau tathā |
            parisaṃvatsaraṃ dhānyaṃ, māṃsaṃ vayasi madhyame ||338||</l>
          <l xml:id="SS.1.46.339"> aparyuṣitamannaṃ tu saṃskṛtaṃ mātrayā śubham | phalaṃ
            paryāgataṃ, śākamaśuṣkaṃ taruṇaṃ navam ||339|| </l>
          <l xml:id="SS.1.46.340"> atha kṛtānnavargaḥ | ataḥ paraṃ pravakṣyāmi
            kṛtānnaguṇavistaram | lājamaṇḍo viśuddhānāṃ pathyaḥ pācanadīpanaḥ ||340|| </l>
          <l xml:id="SS.1.46.341.1"> vātānulomano hṛdyaḥ pippalīnāgarāyutaḥ |341| </l>
          <l xml:id="SS.1.46.341.2"> svedāgnijananī laghvī dīpanī bastiśodhanī ||341|| </l>
          <l xml:id="SS.1.46.342.1"> kṣuttṛṭśramaglāniharī peyā vātānulomanī |342| </l>
          <l xml:id="SS.1.46.342.2"> vilepī tarpaṇī hṛdyā grāhiṇī balavardhanī ||342|| </l>
          <l xml:id="SS.1.46.343.1">pathyā syādurasā laghvī dīpanī kṣuttṛṣāpahā |343| </l>
          <l xml:id="SS.1.46.343.2"> hṛdyā santarpaṇī vṛṣyā bṛṃhaṇī balavardhanī ||343|| </l>
          <l xml:id="SS.1.46.344.1"> śākamāṃsaphalairyuktā vilepyamlā ca durjarā |344| </l>
          <l xml:id="SS.1.46.344.2"> sikthairvirahito maṇḍaḥ peyā sikthasamanvitā ||344|| </l>
          <l xml:id="SS.1.46.345.1"> vilepī bahusikthā syādyavāgūrviraladravā |345| </l>
          <l xml:id="SS.1.46.345.2"> viṣṭambhī pāyaso balyo medaḥkaphakaro guruḥ ||345|| </l>
          <l xml:id="SS.1.46.346.1"> kaphapittakarī balyā kṛśarā'nilanāśanī |346|</l>
          <l xml:id="SS.1.46.346.2"> dhautas tu vimalaḥ śuddho manojñaḥ surabhiḥ samaḥ
            ||346|| </l>
          <l xml:id="SS.1.46.347.1"> svinnaḥ suprasrutastūṣṇo viśadastvodano laghuḥ |347| </l>
          <l xml:id="SS.1.46.347.2"> adhauto 'prasruto 'svinnaḥ śītaś cāpy odano guruḥ ||347|| </l>
          <l xml:id="SS.1.46.348.1"> laghuḥ sugandhiḥ kaphahā vijñeyo bhṛṣṭataṇḍulaḥ
            |348|</l>
          <l xml:id="SS.1.46.348.2"> snehairmāṃsaiḥ phalaiḥ kandairvidalāmlaiś ca saṃyutāḥ
            ||348|| </l>
          <l xml:id="SS.1.46.349.1">guravo bṛṃhaṇā balyā ye ca kṣīropasādhitāḥ |349|</l>
          <l xml:id="SS.1.46.349.2"> susvinno nistuṣo bhṛṣṭa īṣat sūpo laghurhitaḥ ||349|| </l>
          <l xml:id="SS.1.46.350"> svinnaṃ niṣpīḍitaṃ śākaṃ hitaṃ syāt snehasaṃskṛtam |
            asvinnaṃ sneharahitamapīḍitamato 'nyathā ||350|| </l>
          <l xml:id="SS.1.46.351"> māṃsaṃ svabhāvato vṛṣyaṃ snehanaṃ balavardhanam |
            snehagorasadhānyāmlaphalāmlakaṭukaiḥ saha ||351|| </l>
          <l xml:id="SS.1.46.352.1"> siddhaṃ māṃsaṃ hitaṃ balyaṃ rocanaṃ bṛṃhaṇaṃ guru
            |352| </l>
          <l xml:id="SS.1.46.352.2"> tad eva gorasādānaṃ surabhidravyasaṃskṛtam ||352|| </l>
          <l xml:id="SS.1.46.353.1"> vidyātpittakaphodrekī balamāṃsāgnivardhanam |353| </l>
          <l xml:id="SS.1.46.353.2"> pariśuṣkaṃ sthiraṃ snigdhaṃ harṣaṇaṃ prīṇanaṃ guru
            ||353|| </l>
          <l xml:id="SS.1.46.354.1"> rocanaṃ balamedhāgnimāṃsaujaḥśukravardhanam |354| </l>
          <l xml:id="SS.1.46.354.2"> tadevolluptapiṣṭatvād ulluptam iti pācakāḥ ||354|| </l>
          <l xml:id="SS.1.46.355.1"> pariśuṣkaguṇairyuktaṃ vahnau pakvamato laghu |355| </l>
          <l xml:id="SS.1.46.355.2"> tad eva śūlikāprotamaṅgāraparipācitam ||355|| </l>
          <l xml:id="SS.1.46.356.1">jñeyaṃ gurutaraṃ kiñcit pradigdhaṃ gurupākataḥ |356| </l>
          <l xml:id="SS.1.46.356.2"> ulluptaṃ bharjitaṃ piṣṭaṃ prataptaṃ kandupācitam
            ||356|| </l>
          <l xml:id="SS.1.46.357"> pariśuṣkaṃ pradigdhaṃ ca śūlyaṃ yaccānyadīdṛśam |
            māṃsaṃ yattailasiddhaṃ tadvīryoṣṇaṃ pittakṛdguru ||357||</l>
          <l xml:id="SS.1.46.358"> laghvagnidīpanaṃ hṛdyaṃ rucyaṃ dṛṣṭiprasādanam |
            anuṣṇavīryaṃ pittaghnaṃ manojñaṃ ghṛtasādhitam ||358|| </l>
          <l xml:id="SS.1.46.359"> prīṇanaḥ prāṇajananaḥ śvāsakāsakṣayāpahaḥ |
            vātapittaśramaharo hṛdyo māṃsarasaḥ smṛtaḥ ||359|| </l>
          <l xml:id="SS.1.46.360"> smṛtyojaḥsvarahīnānāṃ jvarakṣīṇakṣatorasām |
            bhagnaviśliṣṭasandhīnāṃ kṛśānāmalparetasām ||360|</l>
          <l xml:id="SS.1.46.361.1">| āpyāyanaḥ saṃhananaḥ śukrado balavardhanaḥ |361| </l>
          <l xml:id="SS.1.46.361.2"> sa dāḍimayuto vṛṣyaḥ saṃskṛto doṣanāśanaḥ ||361|| </l>
          <l xml:id="SS.1.46.362"> prīṇanaḥ sarvabhūtānāṃ viśeṣānmukhaśoṣiṇām |
            kṣuttṛṣṇāpaharaḥ śreṣṭhaḥ saurāvaḥ svāduśītalaḥ ||362|| </l>
          <l xml:id="SS.1.46.363"> yanmāṃsamuddhṛtarasaṃ na tat puṣṭibalāvaham | viṣṭambhi
            durjaraṃ rūkṣaṃ virasaṃ mārutāvaham ||363|| </l>
          <l xml:id="SS.1.46.364.1"> dīptāgnīnāṃ sadā pathyaḥ khāniṣkas tu paraṃ guruḥ
            |364| </l>
          <l xml:id="SS.1.46.364.2">māṃsaṃ nirasthi susvinnaṃ punardṛṣadi peṣitam ||364|| </l>
          <l xml:id="SS.1.46.365"> pippalīśuṇṭhimaricaguḍasarpiḥsamanvitam | aikadhyaṃ
            pācayet samyagvesavāra iti smṛtaḥ ||365|| </l>
          <l xml:id="SS.1.46.366.1"> vesavāro guruḥ snigdho balyo vātarujāpahaḥ |366| </l>
          <l xml:id="SS.1.46.366.2"> kaphaghno dīpano hṛdyaḥ śuddhānāṃ vraṇinām api ||366|| </l>
          <l xml:id="SS.1.46.367.1"> jñeyaḥ pathyatamaś caiva mudgayūṣaḥ kṛtākṛtaḥ |367| </l>
          <l xml:id="SS.1.46.367.2"> sa tu dāḍimamṛdvīkāyuktaḥ syādrāgaṣāḍavaḥ ||367|| </l>
          <l xml:id="SS.1.46.368.1"> ruciṣyo laghupākaś ca doṣāṇāṃ cāvirodhakṛt |368| </l>
          <l xml:id="SS.1.46.368.2"> masūramudgagodhūmakulatthalavaṇaiḥ kṛtaḥ ||368|| </l>
          <l xml:id="SS.1.46.369.1"> kaphapittāvirodhī syādvātavyādhau ca śasyate |369| </l>
          <l xml:id="SS.1.46.369.2"> mṛdvīkādāḍimairyuktaḥ sa cāpy ukto 'nilārdite ||369|| </l>
          <l xml:id="SS.1.46.370.1"> rocano dīpano hṛdyo laghupākyupadiśyate |370| </l>
          <l xml:id="SS.1.46.370.2"> paṭolanimbayūṣau tu kaphamedoviśoṣiṇau ||370|| </l>
          <l xml:id="SS.1.46.371.1"> pittaghnau dīpanau hṛdyau kṛmikuṣṭhajvarāpahau |371| </l>
          <l xml:id="SS.1.46.371.2"> śvāsakāsapratiśyāyaprasekārocakajvarān ||371|| </l>
          <l xml:id="SS.1.46.372"> hanti mūlakayūṣas tu kaphamedogalagrahān |
            kulatthayūṣo 'nilahā śvāsapīnasanāśanaḥ ||372|| </l>
          <l xml:id="SS.1.46.373.1"> tūṇīpratūṇīkāsāśmagulmamedaḥkaphāvahaḥ |373| </l>
          <l xml:id="SS.1.46.373.2"> dāḍimāmalakairyūṣo hṛdyaḥ saṃśamano laghuḥ
            ||373||</l>
          <l xml:id="SS.1.46.374.1"> prāṇāgnijanano mūrcchāmedoghno vātapittajit |374|</l>
          <l xml:id="SS.1.46.374.2"> mudgāmalakayūṣas tu grāhī pittakaphe hitaḥ ||374|| </l>
          <l xml:id="SS.1.46.375.1"> yavakolakulatthānāṃ yūṣaḥ kaṇṭhyo 'nilāpahaḥ |375|</l>
          <l xml:id="SS.1.46.375.2"> sarvadhānyakṛtastadvadbṛṃhaṇaḥ prāṇavardhanaḥ ||375|| </l>
          <l xml:id="SS.1.46.376.1"> khaḍakāmbalikau hṛdyau tathā vātakaphe hitau
            |376|</l>
          <l xml:id="SS.1.46.376.2"> balyaḥ kaphānilau hanti dāḍimāmlo 'gnidīpanaḥ ||376|| </l>
          <l xml:id="SS.1.46.377"> dadhyamlaḥ kaphakṛdbalyaḥ snigdho vātaharo guruḥ |
            takrāmlaḥ pittakṛt prokto viṣaraktapradūṣaṇaḥ ||377|| </l>
          <l xml:id="SS.1.46.378"> khaḍāḥ khaḍayavāgvaś ca ṣā(khā)ḍavāḥ pānakāni ca |
            evamādīni cānyāni kriyante vaidyavākyataḥ ||378|| </l>
          <l xml:id="SS.1.46.379"> asnehalavaṇaṃ sarvamakṛtaṃ kaṭukairvinā | vijñeyaṃ
            lavaṇasnehakaṭukaiḥ saṃyutaṃ kṛtam ||379|| </l>
          <l xml:id="SS.1.46.380"> atha gorasadhānyāmlaphalāmlairamlitaṃ ca yat |
            yathottaraṃ laghu hitaṃ saṃskṛtāsaṃskṛtaṃ rasam ||380|| </l>
          <l xml:id="SS.1.46.381.1"> dadhimastvamlasiddhas tu yūṣaḥ kāmbalikaḥ smṛtaḥ
            |381|</l>
          <l xml:id="SS.1.46.381.2"> tilapiṇyākavikṛtiḥ śuṣkaśākaṃ virūḍhakam ||381|| </l>
          <l xml:id="SS.1.46.382.1"> siṇḍākī ca gurūṇi syuḥ kaphapittakarāṇi ca |382| </l>
          <l xml:id="SS.1.46.382.2"> tadvac ca vaṭakānyāhurvidāhīni gurūṇi ca ||382|| </l>
          <l xml:id="SS.1.46.383"> laghavo bṛṃhaṇā vṛṣyā hṛdyā rocanadīpanāḥ |
            tṛṣṇāmūrcchābhramacchardiśramaghnā rāgaṣāḍavāḥ ||383|| </l>
          <l xml:id="SS.1.46.384.1"> rasālā bṛṃhaṇī balyā snigdhā vṛṣyā ca rocanī
            |384|</l>
          <l xml:id="SS.1.46.384.2"> snehanaṃ guḍasaṃyuktaṃ hṛdyaṃ dadhyanilāpaham ||384|| </l>
          <l xml:id="SS.1.46.385"> saktavaḥ sarpiṣā'bhyaktāḥ śītavāripariplutāḥ |
            nātidravā nātisāndrā mantha ity upadiśyate ||385|| </l>
          <l xml:id="SS.1.46.386"> manthaḥ sadyobalakaraḥ pipāsāśramanāśanaḥ |
            sāmlasnehaguḍo mūtrakṛcchrodāvartanāśanaḥ ||386||</l>
          <l xml:id="SS.1.46.387"> śarkarekṣurasadrākṣāyuktaḥ pittavikāranut |
            drākṣāmadhūdakayutaḥ kapharoganibarhaṇaḥ ||387||</l>
          <l xml:id="SS.1.46.388.1"> vargatrayeṇopahito maladoṣānulomanaḥ |388| </l>
          <l xml:id="SS.1.46.388.2"> gauḍamamlamanamlaṃ vā pānakaṃ guru mūtralam ||388|| </l>
          <l xml:id="SS.1.46.389"> tad eva khaṇḍamṛdvīkāśarkarāsahitaṃ punaḥ | sāmlaṃ
            satīkṣṇaṃ sahimaṃ pānakaṃ syānniratyayam ||389|| </l>
          <l xml:id="SS.1.46.390">mārdvīkaṃ tu śramaharaṃ mūrcchādāhatṛṣāpaham |
            parūṣakāṇāṃ kolānāṃ hṛdyaṃ viṣṭambhi pānakam ||390||</l>
          <l xml:id="SS.1.46.391"> dravyasaṃyogasaṃskāraṃ jñātvā mātrāṃ ca sarvataḥ |
            pānakānāṃ yathāyogaṃ gurulāghavam ādiśet ||391|| iti kṛtānnavargaḥ | </l>
          <l xml:id="SS.1.46.392.1"> atha bhakṣyavargaḥ | vakṣyāmyataḥ paraṃ bhakṣyān
            rasavīryavipākataḥ |392| </l>
          <l xml:id="SS.1.46.392.2">bhakṣyāḥ kṣīrakṛtā balyā vṛṣyā hṛdyāḥ sugandhinaḥ
            ||392|| </l>
          <l xml:id="SS.1.46.393.1">adāhinaḥ puṣṭikarā dīpanāḥ pittanāśanāḥ |393| </l>
          <l xml:id="SS.1.46.393.2"> teṣāṃ prāṇakarā hṛdyā ghṛtapūrāḥ kaphāvahāḥ ||393|| </l>
          <l xml:id="SS.1.46.394.1">vātapittaharā vṛṣyā guravo raktamāṃsalāḥ |394|</l>
          <l xml:id="SS.1.46.394.2"> bṛṃhaṇā gauḍikā bhakṣyā guravo 'nilanāśanāḥ ||394|| </l>
          <l xml:id="SS.1.46.395.1"> adāhinaḥ pittaharāḥ śukralāḥ kaphavardhanāḥ |395|</l>
          <l xml:id="SS.1.46.395.2"> madhuśīrṣakasaṃyāvāḥ pūpā ye te viśeṣataḥ ||395|| </l>
          <l xml:id="SS.1.46.396.1"> guravo bṛṃhaṇāś caiva modakās tu sudurjarāḥ |396| </l>
          <l xml:id="SS.1.46.396.2"> rocano dīpanaḥ svaryaḥ pittaghnaḥ pavanāpahaḥ
            ||396||</l>
          <l xml:id="SS.1.46.397.1"> gururmṛṣṭataramaś caiva saṭṭakaḥ prāṇavardhanaḥ
            |397|</l>
          <l xml:id="SS.1.46.397.2"> hṛdyaḥ sugandhirmadhuraḥ snigdhaḥ kaphakaro guruḥ
            ||397||</l>
          <l xml:id="SS.1.46.398"> vātāpahastṛptikaro balyo viṣyanda ucyate |398| bṛṃhaṇā
            vātapittaghnā bhakṣyā balyās tu sāmitāḥ ||398|| </l>
          <l xml:id="SS.1.46.399.1">hṛdyāḥ pathyatamās teṣāṃ laghavaḥ phenakādayaḥ
            |399|</l>
          <l xml:id="SS.1.46.399.2"> mudgādivesavārāṇāṃ pūrṇā viṣṭambhino matāḥ ||399|| </l>
          <l xml:id="SS.1.46.400">vesavāraiḥ sapiśitaiḥ sampūrṇā gurubṛṃhaṇāḥ |400|
            pālalāḥ śleṣmajananāḥ, śaṣkulyaḥ kaphapittalāḥ ||400|| </l>
          <l xml:id="SS.1.46.401"> vīryoṣṇāḥ paiṣṭikā bhakṣyāḥ kaphapittaprakopaṇāḥ |
            vidāhino nātibalā guravaś ca viśeṣataḥ ||401|| </l>
          <l xml:id="SS.1.46.402"> vaidalā laghavo bhakṣyāḥ kaṣāyāḥ sṛṣṭamārutāḥ |
            viṣṭambhinaḥ pittasamāḥ śleṣmaghnā bhinnavarcasaḥ ||402|| </l>
          <l xml:id="SS.1.46.403.1"> balyā vṛṣyās tu guravo vijñeyā māṣasādhitāḥ |403| </l>
          <l xml:id="SS.1.46.403.2"> kūrcikāvikṛtā bhakṣyā guravo nātipittalāḥ ||403|| </l>
          <l xml:id="SS.1.46.404"> virūḍhakakṛtā bhakṣyā guravo 'nilapittalāḥ |
            vidāhotkleśajananā rūkṣā dṛṣṭipradūṣaṇāḥ ||404|| </l>
          <l xml:id="SS.1.46.405"> hṛdyāḥ sugandhino bhakṣyā laghavo ghṛtapācitāḥ |
            vātapittaharā balyā varṇadṛṣṭiprasādanāḥ ||405|| </l>
          <l xml:id="SS.1.46.406"> vidāhinastailakṛtā guravaḥ kaṭupākinaḥ | uṣṇā
            mārutadṛṣṭighnāḥ pittalāstvakpradūṣaṇāḥ ||406|| </l>
          <l xml:id="SS.1.46.407"> phalamāṃsekṣuvikṛtitilamāṣopasaṃskṛtāḥ | bhakṣyā
            balyāś ca guravo bṛṃhaṇā hṛdayapriyāḥ ||407|| </l>
          <l xml:id="SS.1.46.408"> kapālāṅgārapakvās tu laghavo vātakopanāḥ |
            supakvāstanavaś caiva bhūyiṣṭhaṃ laghavo matāḥ ||408|| </l>
          <l xml:id="SS.1.46.409"> sakilāṭādayo bhakṣyā guravaḥ kaphavardhanāḥ |409|
            kulmāṣā vātalā rūkṣā guravo bhinnavarcasaḥ ||409|| </l>
          <l xml:id="SS.1.46.410"> udāvartaharo vāṭyaḥ kāsapīnasamehanut |410|
            dhānolumbās tu laghavaḥ kaphamedoviśoṣaṇāḥ ||410|| </l>
          <l xml:id="SS.1.46.411"> śaktavo bṛṃhaṇā vṛṣyāstṛṣṇāpittakaphāpahāḥ | pītāḥ
            sadyobalakarā bhedinaḥ pavanāpahāḥ ||411||</l>
          <l xml:id="SS.1.46.412"> gurvī piṇḍī kharā'tyarthaṃ laghvī saiva viparyayāt |
            śaktūnāmāśu jīryeta mṛdutvād avalehikā ||412|| </l>
          <l xml:id="SS.1.46.413"> lājāśchardyatisāraghnā dīpanāḥ kaphanāśanāḥ | balyāḥ
            kaṣāyamadhurā laghavastṛṇmalāpahāḥ ||413|| </l>
          <l xml:id="SS.1.46.414"> tṛṭchardidāhagharmārtinudastatsaktavo matāḥ |
            raktapittaharāś caiva dāhajvaravināśanāḥ ||414|| </l>
          <l xml:id="SS.1.46.415"> pṛthukā guravaḥ snigdhā bṛṃhaṇāḥ kaphavardhanāḥ |
            balyāḥ sakṣīrabhāvāt tu vātaghnā bhinnavarcasaḥ ||415|| </l>
          <l xml:id="SS.1.46.416.1"> sandhānakṛtpiṣṭamāmaṃ taṇḍulaṃ kṛmimehanut |416|</l>
          <l xml:id="SS.1.46.416.2"> sudurjaraḥ svāduraso bṛṃhaṇastaṇḍulo navaḥ ||416|| </l>
          <l xml:id="SS.1.46.417.1"> sandhānakṛnmehaharaḥ purāṇastaṇḍulaḥ smṛtaḥ |417| </l>
          <l xml:id="SS.1.46.417.2"> dravyasaṃyogasaṃskāravikārān samavekṣya ca ||417|| </l>
          <l xml:id="SS.1.46.418"> yathākāraṇamāsādya bhoktṝṇāṃ chandato 'pi vā |
            anekadravyayonitvāc chāstratastān vinirdiśet ||418|| iti bhakṣyavargaḥ |</l>
            <l xml:id="SS.1.46.419"> ataḥ sarvānupānānyupadekṣyāmaḥ | - amlena
            kecidvihatā manuṣyā mādhuryayoge praṇayībhavanti | tathāmlayoge madhureṇa
            tṛptās teṣāṃ yatheṣṭaṃ pravadanti pathyam ||419|| </l>
          <l xml:id="SS.1.46.420"> śītoṣṇatoyāsavamadyayūṣaphalāmladhānyāmlapayor asānām |
            yasyānupānaṃ tu hitaṃ bhavedyattasmai pradeyaṃ tviha mātrayā tat ||420|| </l>
          <l xml:id="SS.1.46.421"> vyādhiṃ ca kālaṃ ca vibhāvya dhīrairdravyāṇi bhojyāni
            ca tāni tāni | sarvānupāneṣu varaṃ vadanti maidhyaṃ yadambhaḥ
            śucibhājanastham ||421||</l>
          <l xml:id="SS.1.46.422"> lokasya janmaprabhṛti praśastaṃ toyātmakāḥ sarvarasāśca
            dṛṣṭāḥ | saṅkṣepa eṣo 'bhihito 'nupāne... |422| |.. ṣvataḥ paraṃ
            vistarato 'bhidhāsye ||422|| </l>
          <l xml:id="SS.1.46.423"> uṣṇodakānupānaṃ tu snehānāmatha śasyate | ṛte
            bhallātakasnehāt snehāttauvarakāttathā ||423||</l>
          <l xml:id="SS.1.46.424"> anupānaṃ vadantyeke taile yūṣāmlakāñjikam | śītodakaṃ
            mākṣikasya piṣṭānnasya ca sarvaśaḥ ||424||</l>
          <l xml:id="SS.1.46.425"> dadhipāyasamadyārtiviṣajuṣṭe tathaiva ca | kecit
            piṣṭamayasyāhuranupānaṃ sukhodakam ||425||</l>
          <l xml:id="SS.1.46.426"> payo māṃsaraso vā'pi śālimudgādibhojinām |
            yuddhādhvātapasantāpaviṣamadyarujāsu ca ||426||</l>
          <l xml:id="SS.1.46.427"> māṣāderanupānaṃ tu dhānyāmlaṃ dadhimas tu vā | madyaṃ
            madyocitānāṃ tu sarvamāṃseṣu pūjitam ||427||</l>
          <l xml:id="SS.1.46.428"> amadyapānāmudakaṃ phalāmlaṃ vā praśasyate | kṣīraṃ
            gharmādhvabhāṣyastrīklāntānāmamṛtopamam ||428|| </l>
          <l xml:id="SS.1.46.429">surā kṛśānāṃ sthūlānāmanupānaṃ madhūdakam | nirāmayānāṃ
            citraṃ tu bhuktamadhye prakīrtitam ||429||</l>
          <l xml:id="SS.1.46.430"> snigdhoṣṇaṃ mārute pathyaṃ, kaphe rūkṣoṣṇamiṣyate |
            anupānaṃ hitaṃ cāpi pitte madhuraśītalam ||430|| </l>
          <l xml:id="SS.1.46.431">hitaṃ śoṇitapittibhyaḥ kṣīramikṣurasas tathā |
            arkaśeluśirīṣāṇāmāsavās tu viṣārtiṣu ||431|| </l>
          <l xml:id="SS.1.46.432"> ataḥ paraṃ tu vargāṇāmanupānaṃ pṛthak pṛthak |
            pravakṣyāmyanupūrveṇa sarveṣām eva me śṛṇu ||432||</l>
          <l xml:id="SS.1.46.433"> tatra pūrvaśasyajātānāṃ badarāmlaṃ, vaidalānāṃ
            dhānyāmlaṃ, jaṅghālānāṃ dhanvajānāṃ ca pippalyāsavaḥ, viṣkirāṇāṃ
            kolabadarāsavaḥ, pratudānāṃ kṣīravṛkṣāsavaḥ, guhāśayānāṃ
            kharjūranālikerāsavaḥ, prasahānāmaśvagandhāsavaḥ, parṇamṛgāṇāṃ
            kṛṣṇagandhāsavaḥ, bileśayānāṃ phalāsavaḥ , ekaśaphānāṃ triphalāsavaḥ,
            anekaśaphānāṃ khadirāsavaḥ, kūlacarāṇāṃ śṛṅgāṭakakaśerukāsavaḥ, kośavāsināṃ
            pādināṃ ca sa eva, plavānāmikṣurasāsavaḥ, nādeyānāṃ matsyānāṃ mṛṇālāsavaḥ,
            sāmudrāṇāṃ mātuluṅgāsavaḥ, amlānāṃ phalānāṃ padmotpalakandāsavaḥ, kaṣāyāṇāṃ
            dāḍimavetrāsavaḥ, madhurāṇāṃ trikaṭukayuktaḥ khaṇḍāsavaḥ, tālaphalādīnāṃ
            dhānyāmlaṃ, kaṭukānāṃ dūrvānalavetrāsavaḥ, pippalyādīnāṃ
            śvadaṃṣṭrāvasukāsavaḥ, kūṣmāṇḍādīnāṃ dārvīkarīrāsavaḥ, cuccuprabhṛtīnāṃ
            lodhrāsavaḥ, jīvantyādīnāṃ triphalāsavaḥ, kusumbhaśākasya sa eva,
            maṇḍūkaparṇyādīnāṃ mahāpañcamūlāsavaḥ, tālamastakādīnāmamlaphalāsavaḥ,
            saindhavādīnāṃ surāsava āranālaṃ ca, toyaṃ vā sarvatreti ||433|| </l>
          <l xml:id="SS.1.46.434"> bhavanti cātra- sarveṣām anupānānāṃ māhendraṃ
            toyam uttamam |434| sātmyaṃ vā yasya yattoyaṃ tattasmai hitamucyate ||434|| </l>
          <l xml:id="SS.1.46.435"> uṣṇaṃ vāte kaphe toyaṃ pitte rakte ca śītalam |435|
            doṣavadguru vā bhuktamatimātramathāpi vā ||435|| </l>
          <l xml:id="SS.1.46.436"> yathoktenānupānena sukhamannaṃ prajīryati | rocanaṃ
            bṛṃhaṇaṃ vṛṣyaṃ doṣasaṅghātabhedanam ||436|| </l>
          <l xml:id="SS.1.46.437">tarpaṇaṃ mārdavakaraṃ śramaklamaharaṃ sukham | dīpanaṃ
            doṣaśamanaṃ pipāsācchedanaṃ param ||437|| </l>
          <l xml:id="SS.1.46.438.1">balyaṃ varṇakaraṃ samyaganupānaṃ sadocyate |438| </l>
          <l xml:id="SS.1.46.438.2"> tadādau karśayetpītaṃ sthāpayenmadhyasevitam
            ||438||</l>
          <l xml:id="SS.1.46.439.1"> paścātpītaṃ bṛṃhayati tasmād vīkṣya prayojayet |439| </l>
          <l xml:id="SS.1.46.439.2"> sthiratāṃ gatamalkinnamannamadravapāyinām ||439|| </l>
          <l xml:id="SS.1.46.440.1"> bhavatyābādhajananamanupānamataḥ pibet |440| </l>
          <l xml:id="SS.1.46.440.2"> na pibecchvāsakāsārto roge cāpy ūrdhvajatruge ||440|| </l>
          <l xml:id="SS.1.46.441.1">kṣatoraskaḥ prasekī ca yasya copahataḥ svaraḥ |441| </l>
          <l xml:id="SS.1.46.441.2"> pītvā'dhvabhāṣyādhyayanageyasvapnānna śīlayet ||441|| </l>
          <l xml:id="SS.1.46.442"> pradūṣyāmāśayaṃ taddhi tasya kaṇṭhorasi sthitam |
            syandāgnisādacchardyādīnāmayāñjanayed bahūn ||442|| </l>
          <l xml:id="SS.1.46.443"> gurulāghavacinteyaṃ svabhāvaṃ nātivartate | tathā
            saṃskāramātrānnakālāṃś cāpy uttarottaram ||443|| </l>
          <l xml:id="SS.1.46.444"> mandakarmānalārogyāḥ sukumārāḥ sukhocitāḥ | jantavo ye
            tu teṣāṃ hi cinteyaṃ parikīrtyate ||444|| </l>
          <l xml:id="SS.1.46.445"> balinaḥ kharabhakṣyā ye ye ca dīptāgnayo narāḥ |
            karmanity āś ca ye teṣāṃ nāvaśyaṃ parikīrtyate ||445|| ity anupānavargaḥ | </l>
          <l xml:id="SS.1.46.446"> athāhāravidhiṃ vatsa! vistareṇākhilaṃ śṛṇu |446|
            āptāsthitamasaṅkīrṇaṃ śuci kāryaṃ mahānasam ||446|| </l>
          <l xml:id="SS.1.46.447"> tatrāptairguṇasampannaṃ bhakṣyamannaṃ susaṃskṛtam |
            śucau deśe susaṅguptaṃ samupasthāpayed bhiṣak ||447|| </l>
          <l xml:id="SS.1.46.448"> viṣaghnairagadaiḥ spṛṣṭaṃ prokṣitaṃ vyajanodakaiḥ |
            siddhairmantrairhataviṣaṃ siddhamannaṃ nivedayet ||448|| </l>
          <l xml:id="SS.1.46.449"> vakṣyāmyataḥ paraṃ kṛtsnāmāhārasyopakalpanām | ghṛtaṃ
            kārṣṇāyase deyaṃ, peyā deyā tu rājate ||449|| </l>
          <l xml:id="SS.1.46.450"> phalāni sarvabhakṣyāṃś ca pradadyādvai daleṣu tu |
            pariśuṣkapradigdhāni sauvarṇeṣu prakalpayet ||450|| </l>
          <l xml:id="SS.1.46.451">pradravāṇi rasāṃścaivaṃ rājateṣūpahārayet | kaṭvarāṇi
            khaḍāṃś caiva sarvāñchaileṣu dāpayet ||451|| </l>
          <l xml:id="SS.1.46.452">dadyāttāmramaye pātre suśītaṃ suśṛtaṃ payaḥ | pānīyaṃ,
            pānakaṃ madyaṃ mṛnmayeṣu pradāpayet ||452|| </l>
          <l xml:id="SS.1.46.453">kācasphaṭikapātreṣu śītaleṣu śubheṣu ca |
            dadyādvaidūryacitreṣu rāgaṣāḍavasaṭṭakān ||453|| </l>
          <l xml:id="SS.1.46.454"> purastādvimale pātre suvistīrṇe manorame | sūdaḥ
            sūpaudanaṃ dadyāt pradehāṃś ca susaṃskṛtān ||454|| </l>
          <l xml:id="SS.1.46.455"> phalāni sarvabhakṣyāṃś ca pariśuṣkāṇi yāni ca | tāni
            dakṣiṇapārśve tu bhuñjānasyopakalpayet ||455|| </l>
          <l xml:id="SS.1.46.456"> pradravāṇi rasāṃś caiva pānīyaṃ pānakaṃ payaḥ | khaḍān
            yūṣāṃś ca peyāṃś ca savye pārśve pradāpayet ||456|| </l>
          <l xml:id="SS.1.46.457">sarvān guḍavikārāṃś ca rāgaṣāḍavasaṭṭakān | purastāt
            sthāpayet prājño dvayor api ca madhyataḥ ||457|| </l>
          <l xml:id="SS.1.46.458"> evaṃ vijñāya matimān bhojanasyopakalpanām | bhoktāraṃ
            vijane ramye niḥsampāte śubhe śucau ||458|| </l>
          <l xml:id="SS.1.46.459"> sugandhapuṣparacite same deśe ca bhojayet |459|
            viśiṣṭamiṣṭasaṃskāraiḥ pathyairiṣṭai rasādibhiḥ ||459|| </l>
          <l xml:id="SS.1.46.460"> manojñaṃ śuci nātyuṣṇaṃ pratyagramaśanaṃ hitam |460|
            pūrvaṃ madhuramaśnīyānmadhye 'mlalavaṇau rasau ||460|| </l>
          <l xml:id="SS.1.46.461"> paś cāccheṣān rasān vaidyo bhojaneṣv avacārayet | ādau
            phalāni bhuñjīta dāḍimādīni buddhimān ||461|| </l>
          <l xml:id="SS.1.46.462"> tataḥ peyāṃstato bhojyān bhakṣyāṃścitrāṃstataḥ param |
            ghanaṃ pūrvaṃ samaśnīyāt, kecid āhur viparyayam ||462|| </l>
          <l xml:id="SS.1.46.463"> ādāvante ca madhye ca bhojanasya tu śasyate |
            niratyayaṃ doṣaharaṃ phaleṣvāmalakaṃ nṛṇām ||463|| </l>
          <l xml:id="SS.1.46.464"> mṛṇālabisaśālūkakandekṣuprabhṛtīni ca | pūrvaṃ yojyāni
            bhiṣajā na tu bhukte kadācana ||464|| </l>
          <l xml:id="SS.1.46.465"> sukhamuccaiḥ samāsīnaḥ samadeho 'nnatatparaḥ | kāle
            sātmyaṃ laghu snigdhamuṣṇaṃ kṣipraṃ dravottaram ||465|| </l>
          <l xml:id="SS.1.46.466"> bubhukṣito 'nnamaśnīyānmātrāvadviditāgamaḥ |466| kāle
            prīṇayate bhuktaṃ sātmyamannaṃ na bādhate ||466||</l>
          <l xml:id="SS.1.46.467"> laghu śīghraṃ vrajet pākaṃ snigdhoṣṇaṃ balavahnidam |
            kṣipraṃ bhuktaṃ samaṃ pākaṃ yātyadoṣaṃ dravottaram ||467||</l>
          <l xml:id="SS.1.46.469"> sukhaṃ jīryati mātrāvaddhātusāmyaṃ karoti ca |468|
            atīvāyatayāmās tu kṣapā yeṣvṛtuṣu smṛtāḥ ||468|| teṣu tatpratyanīkāḍhyaṃ
            bhuñjīta prātareva tu | yeṣu cāpi bhaveyuś ca divasā bhṛśamāyatāḥ ||469|| </l>
          <l xml:id="SS.1.46.470"> teṣu tatkālavihitamaparāhṇe praśasyate | rajanyo
            divasāś caiva yeṣu cāpi samāḥ smṛtāḥ ||470||</l>
          <l xml:id="SS.1.46.471"> kṛtvā samamahorātraṃ teṣu bhuñjīta bhojanam |471|
            nāprāptātītakālaṃ vā hīnādhikamathāpi vā ||471|| </l>
          <l xml:id="SS.1.46.472">aprāptakālaṃ bhuñjānaḥ śarīre hy alaghau naraḥ | tāṃstān
            vyādhīnavāpnoti maraṇaṃ vā niyacchati ||472|| </l>
          <l xml:id="SS.1.46.473">atītakālaṃ bhuñjāno vāyunopahate 'nale |
            kṛcchrādvipacyate bhuktaṃ dvitīyaṃ ca na kāṅkṣati ||473||</l>
          <l xml:id="SS.1.46.474"> hīnamātramasantoṣaṃ karoti ca balakṣayam |
            ālasyagauravāṭopasādāṃś ca kurute 'dhikam ||474|| </l>
          <l xml:id="SS.1.46.475"> tasmāt susaṃskṛtaṃ yuktyā doṣairetairvivarjitam |
            yathoktaguṇasampannam upaseveta bhojanam ||475|| </l>
          <l xml:id="SS.1.46.476.1"> vibhajya doṣakālādīn kālayor ubhayor api |476| </l>
          <l xml:id="SS.1.46.476.2"> acokṣaṃ duṣṭamutsṛṣṭaṃ pāṣāṇatṛṇaloṣṭavat ||476||</l>
          <l xml:id="SS.1.46.477"> dviṣṭaṃ vyuṣitamasvādu pūti cānnaṃ vivarjayet |
            cirasiddhaṃ sthiraṃ śītamannamuṣṇīkṛtaṃ punaḥ ||477|| </l>
          <l xml:id="SS.1.46.478.1">aśāntam upadagdhaṃ ca tathā svādu na lakṣyate |478| </l>
          <l xml:id="SS.1.46.478.2"> yadyat svādutaraṃ tattadvidadhyāduttarottaram ||478|| </l>
          <l xml:id="SS.1.46.479"> prakṣālayed adbhir āsyaṃ bhuñjānasya muhurmuhuḥ |
            viśuddhe rasane tasya rocate 'nnamapūrvavat ||479||</l>
          <l xml:id="SS.1.46.480"> svādunā tasya rasanaṃ prathamenātitarpitam | na tathā
            svādayed anyattasmāt prakṣālyamantarā ||480|| </l>
          <l xml:id="SS.1.46.481"> saumanasyaṃ balaṃ puṣṭimutsāhaṃ harṣaṇaṃ sukham | svādu
            sañjanayatyannamasvādu ca viparyayam ||481|| </l>
          <l xml:id="SS.1.46.482"> bhuktvā'pi yat prārthayate bhūyastat svādu bhojanam
            |482| aśitaścodakaṃ yuktyā bhuñjānaś cāntarā pibet ||482|| </l>
          <l xml:id="SS.1.46.483"> dantāntaragataṃ cānnaṃ śodhanenāharecchanaiḥ |
             kuryād anirhṛtaṃ taddhi mukhasyāniṣṭagandhatām ||483|| </l>
          <l xml:id="SS.1.46.484"> jīrṇe 'nne vardhate vāyur vidagdhe pittam eva tu |
            bhuktamātre kaphaś cāpi,... |484| |.. tasmād bhukteritaṃ kapham ||484|| </l>
          <l xml:id="SS.1.46.485"> dhūmenāpohya hṛdyair vā kaṣāyakaṭutiktakaiḥ |
            pūgakaṅkolakarpūralavaṅgasumanaḥphalaiḥ ||485||</l>
          <l xml:id="SS.1.46.486"> phalaiḥ kaṭukaṣāyair vā mukhavaiśadyakārakaiḥ |
            tāmbūlapatrasahitaiḥ sugandhair vā vicakṣaṇaḥ ||486|| </l>
          <l xml:id="SS.1.46.487"> bhuktvā rājavadāsīta yāvadannaklamo gataḥ | tataḥ
            pādaśataṃ gatvā vāmapārśvena saṃviśet ||487|| </l>
          <l xml:id="SS.1.46.488"> śabdānrūpānrasān gandhān sparśāṃś ca manasaḥ priyān |
            bhuktavānupaseveta tenānnaṃ sādhu tiṣṭhati ||488|| </l>
          <l xml:id="SS.1.46.489"> śabdarūparasā gandhāḥ sparśāś cāpi jugupsitāḥ |
            aśucyannaṃ tathā bhuktamatihāsyaṃ ca vāmayet ||489|| </l>
          <l xml:id="SS.1.46.490"> śayanaṃ cāsanaṃ vā'pi necchedvā'pi dravottaram |
            nāgnyātapau na plavanaṃ na yānaṃ nāpi vāhanam ||490|| </l>
          <l xml:id="SS.1.46.491"> na caikarasasevāyāṃ prasajyeta kadācana |
            śākāvarānnabhūyiṣṭhamamlaṃ ca na samācaret ||491|| </l>
          <l xml:id="SS.1.46.492"> ekaikaśaḥ samastān vā nādhyaśnīyādrasān sadā |492|
            prāgbhukte tvavivikte 'gnau dvirannaṃ na samācaret ||492|| </l>
          <l xml:id="SS.1.46.493.1"> pūrvabhukte vidagdhe 'nne bhuñjāno hanti pāvakam |493| </l>
          <l xml:id="SS.1.46.493.2"> mātrāguruṃ pariharedāhāraṃ dravyataś ca yaḥ ||493|| </l>
          <l xml:id="SS.1.46.494"> piṣṭānnaṃ naiva bhuñjīta mātrayā vā bubhukṣitaḥ |
            dviguṇaṃ ca pibettoyaṃ sukhaṃ samyak prajīryati |494| peyalehyādyabhakṣyāṇāṃ
            guru vidyādyathottaram ||494|| </l>
          <l xml:id="SS.1.46.495"> gurūṇāmardhasauhity aṃ laghūnāṃ tṛptiriṣyate |
            dravottaro dravaś cāpi na mātrāgururiṣyate ||495|| </l>
          <l xml:id="SS.1.46.496"> dravāḍhyam api śuṣkaṃ tu samyagevopapadyate |496|
            viśuṣkamannamabhyastaṃ na pākaṃ sādhu gacchati ||496|| </l>
          <l xml:id="SS.1.46.497"> piṇḍīkṛtamasaṅklinnaṃ vidāham upagacchati |497|
            srotasyannavahe pittaṃ paktau vā yasya tiṣṭhati ||497|| </l>
          <l xml:id="SS.1.46.498"> vidāhi bhuktamanyadvā tasyāpyannaṃ vidahyate |498|
            śuṣkaṃ viruddhaṃ viṣṭambhi vahnivyāpadamāvahet ||498|| </l>
          <l xml:id="SS.1.46.499"> āmaṃ vidagdhaṃ viṣṭabdhaṃ kaphapittānilaistribhiḥ |
            ajīrṇaṃ kecidicchanti caturthaṃ rasaśeṣataḥ ||499|| </l>
          <l xml:id="SS.1.46.500"> atyambupānādviṣamāśanādvā sandhāraṇāt
            svapnaviparyayāc ca | kāle 'pi sātmyaṃ laghu cāpi bhuktamannaṃ na pākaṃ
            bhajate narasya ||500|| </l>
          <l xml:id="SS.1.46.501"> īrṣyābhayakrodhaparikṣatena lubdhena
            śugdainyanipīḍitena | pradveṣayuktena ca sevyamānamannaṃ na samyak
            pariṇāmameti ||501|| </l>
          <l xml:id="SS.1.46.502"> mādhuryamannaṃ gatamāmasañjñaṃ vidagdhasañjñaṃ
            gatamamlabhāvam | kiñcidvipakvaṃ, bhṛśatodaśūlaṃ
            viṣṭabdhamānaddhaviruddhavātam ||502|| </l>
          <l xml:id="SS.1.46.503"> udgāraśuddhāvapi bhaktakāṅkṣā na jāyate hṛdgurutā ca
            yasya | rasāvaśeṣeṇa tu saprasekaṃ caturthametat pravadanty ajīrṇam ||503|| </l>
          <l xml:id="SS.1.46.504"> mūrcchā pralāpo vamathuḥ prasekaḥ sadanaṃ bhramaḥ |
            upadravā bhavanty ete maraṇaṃ cāpy ajīrṇataḥ ||504|| </l>
          <l xml:id="SS.1.46.505"> tatrāme laṅghanaṃ kāryaṃ, vidagdhe vamanaṃ hitam |
            viṣṭabdhe svedanaṃ pathyaṃ, rasaśeṣe śayīta ca ||505|| </l>
          <l xml:id="SS.1.46.506"> vāmayed āśu taṃ tasmād uṣṇena lavaṇāmbunā | kāryaṃ
            vā'naśanaṃ tāvadyāvanna prakṛtiṃ bhajet ||506|| </l>
          <l xml:id="SS.1.46.507"> laghukāyamataścainaṃ laṅghanaiḥ samupācaret | yāvanna
            prakṛtisthaḥ syāddoṣataḥ prāṇatas tathā ||507||</l>
          <l xml:id="SS.1.46.508"> hitāhitopasaṃyuktamannaṃ samaśanaṃ smṛtam | bahu
            stokamakāle vā tajjñeyaṃ viṣamāśanam ||508|| </l>
          <l xml:id="SS.1.46.509"> ajīrṇe bhujyate yat tu tadadhyaśanamucyate |
            trayametannihanty āśu bahūnvyādhīnkaroti vā ||509|| </l>
          <l xml:id="SS.1.46.510"> annaṃ vidagdhaṃ hi narasya śīghraṃ śītāmbunā vai
            paripākameti | taddhyasya śaity ena nihanti pittamākledibhāvācca
            nayatyadhastāt ||510|| </l>
          <l xml:id="SS.1.46.511"> vidahyate yasya tu bhuktamātre dahyeta hṛtkoṣṭhagalaṃ
            ca yasya | drākṣābhayāṃ mākṣikasamprayuktāṃ līḍhvā'bhayāṃ vā sa sukhaṃ
            labheta ||511|| </l>
          <l xml:id="SS.1.46.512"> bhaved ajīrṇaṃ prati yasya śaṅkā snigdhasya
            jantorbalino 'nnakāle | prātaḥ saśuṇṭhīmabhayāmaśaṅko bhuñjīta samprāśya
            hitaṃ hitārthī ||512|| </l>
          <l xml:id="SS.1.46.513"> svalpaṃ yadā doṣavibaddhamāmaṃ līnaṃ na
            tejaḥpathamāvṛṇoti | bhavatyajīrṇe 'pi tadā bubhukṣā yā mandabuddhiṃ
            viṣavannihanti ||513|| </l>
          <l xml:id="SS.1.46.514"> ata urdhvaṃ pravakṣyāmi guṇānāṃ karmavistaram |
            karmabhis tv anumīyante nānādravyāśrayā guṇāḥ ||514|| </l>
          <l xml:id="SS.1.46.515">hlādanaḥ stambhanaḥ śīto mūrcchātṛṭsvedadāhajit |
            uṣṇastadviparītaḥ syātpācanaś ca viśeṣataḥ ||515|| </l>
          <l xml:id="SS.1.46.516">snehamārdavakṛt snigdho balavarṇakaras tathā |
            rūkṣastadviparītaḥ syādviśeṣāt stambhanaḥ kharaḥ ||516|| </l>
          <l xml:id="SS.1.46.517"> picchilo jīvano balyaḥ sandhānaḥ śleṣmalo guruḥ |
            viśado viparīto 'smāt kledācūṣaṇaropaṇaḥ ||517|| </l>
          <l xml:id="SS.1.46.518">dāhapākakarastīkṣṇaḥ srāvaṇo, mṛduranyathā |
            sādopalepabalakṛdgurustarpaṇabṛṃhaṇaḥ ||518|| </l>
          <l xml:id="SS.1.46.519"> laghustadviparītaḥ syāl lekhano ropaṇas tathā | daśādyāḥ
            karmataḥ proktās teṣāṃ karmaviśeṣaṇaiḥ ||519|| </l>
          <l xml:id="SS.1.46.520"> daśaivānyān pravakṣyāmi dravādīṃstānnibodha me | dravaḥ
            prakledanaḥ, sāndraḥ sthūlaḥ syādbandhakārakaḥ ||520|| </l>
          <l xml:id="SS.1.46.521"> ślakṣṇaḥ picchilavajjñeyaḥ karkaśo viśado yathā |
            sukhānubandhī sūkṣmaś ca sugandho rocano mṛduḥ ||521|| </l>
          <l xml:id="SS.1.46.522"> durgandho viparīto 'smāddhṛllāsārucikārakaḥ |
            saro 'nulomanaḥ prokto, mando yātrākaraḥ smṛtaḥ ||522|| </l>
          <l xml:id="SS.1.46.523"> vyavāyī cākhilaṃ dehaṃ vyāpya pākāya kalpate | vikāsī
            vikasannevaṃ dhātubandhān vimokṣayet ||523|| </l>
          <l xml:id="SS.1.46.524"> āśukārī tathā''śutvād dhāvatyambhasi tailavat |
            sūkṣmas tu saukṣmyāt sūkṣmeṣu srotaḥsvanusaraḥ smṛtaḥ ||524|| </l>
          <l xml:id="SS.1.46.525.1"> guṇā viṃśatirity evaṃ yathāvatparikīrtitāḥ |525| </l>
          <l xml:id="SS.1.46.525.2"> sampravakṣyāmyataścordhvamāhāragatiniścayam ||525|| </l>
          <l xml:id="SS.1.46.526"> pañcabhūtātmake dehe hyāhāraḥ pāñcabhautikaḥ | vipakvaḥ
            pañcadhā samyagguṇān svānabhivardhayet ||526|| </l>
          <l xml:id="SS.1.46.527"> avidagdhaḥ kaphaṃ, pittaṃ vidagdhaḥ, pavanaṃ punaḥ |
            samyagvipakvo niḥsāra āhāraḥ paribṛṃhayet ||527|| </l>
          <l xml:id="SS.1.46.528"> viṇmūtramāhāramalaḥ sāraḥ prāgīrito rasaḥ |528| sa tu
            vyānena vikṣiptaḥ sarvān dhātūn pratarpayet ||528|| </l>
          <l xml:id="SS.1.46.529"> kaphaḥ pittaṃ malaḥ kheṣu svedaḥ syānnakharoma ca |
            netraviṭ tvakṣu ca sneho dhātūnāṃ kramaśo malāḥ ||529|| </l>
          <l xml:id="SS.1.46.530"> divā vibuddhe hṛdaye jāgrataḥ puṇḍarīkavat |
            annamaklinnadhātutvād ajīrṇe 'pi hitaṃ niśi ||530|| </l>
          <l xml:id="SS.1.46.531"> hṛdi sammīlite rātrau prasuptasya viśeṣataḥ |
            klinnavisrastadhātutvād ajīrṇe na hitaṃ divā ||531|| </l>
          <l xml:id="SS.1.46.532"> imaṃ vidhiṃ yo 'numataṃ mahāmunernṛparṣimukhyasya
            paṭheddhi yatnataḥ | sa bhūmipālāya vidhātumauṣadhaṃ mahātmanāṃ cārhati
            sūrisattamaḥ ||532|| </l>
          <l xml:id="SS.1.46.trailer"> iti bhagavatā śrīdhanvantariṇopadiṣṭāyāṃ
            tacchiṣyeṇa maharṣiṇā suśrutena viracitāyāṃ suśrutasaṃhitāyāṃ sūtrasthāne
            ṣaṭcatvāriṃśattamo 'dhyāyaḥ ||46|| </l>
        </div>
      </div>
    </body>
  </text>
</TEI>
